












































De strafbaarheid van seks met minderjarigen tegen betaling


Nationaal Rapporteur Mensenhandel
en Seksueel Geweld tegen Kinderen

Ontucht voor de rechter

O
ntucht voor de rechter

9mm

De Nationaal Rapporteur rapporteert over de aard en omvang van  
mensenhandel en seksueel geweld tegen kinderen in Nederland

Wat doet de Nationaal Rapporteur Mensenhandel en 
Seksueel Geweld tegen Kinderen?
De Nationaal Rapporteur rapporteert over de aard en omvang van 
mensenhandel en seksueel geweld tegen kinderen in Nederland en heeft 
een onafhankelijke positie. De rapporteur monitort de effecten van het 
beleid dat op deze terreinen wordt gevoerd, signaleert knelpunten en 
doet aanbevelingen om de aanpak te verbeteren. De rapporteur heeft 
geen opsporingsbevoegdheden en is geen klachteninstantie.

Wie is de Nationaal Rapporteur?
De Nationaal Rapporteur is Corinne Dettmeijer-Vermeulen. Zij wordt in 
haar werkzaamheden ondersteund door een team van onderzoekers 
afkomstig uit diverse disciplines.

Welke activiteiten verricht de Nationaal Rapporteur?
De Nationaal Rapporteur verzamelt kwantitatieve en kwalitatieve gegevens door het doen van eigen 
onderzoek, intensief contact te onderhouden met het veld, het organiseren en bijwonen van confer-
enties en deel te nemen aan taskforces en expertgroepen. De onderzoeksresultaten en de hieruit voort-
vloeiende aanbevelingen publiceert de rapporteur in openbare (deel)rapportages. Deze bevatten ook 
beschrijvende informatie over het fenomeen, relevante wet- en regelgeving en de aanpak: preventie, 
opsporing en vervolging van daders en hulpverlening aan slachtoffers. De rapporteur monitort of en 
hoe de aanbevelingen in de praktijk vorm krijgen. Omdat mensenhandel en seksueel geweld tegen 
kinderen dikwijls grensoverschrijdende aspecten kennen, is de rapporteur ook op internationaal niveau 
actief.

Postadres
Postbus 20301
2500 EH Den Haag
Telefoon: 070 370 45 14
www.nationaalrapporteur.nl
@NLRapporteur

September 2016

Ontucht voor de rechter

Deel 2: De straffen



Ontucht voor de rechter
Deel 2: De straffen

C.E. Dettmeijer-Vermeulen
Nationaal Rapporteur Mensenhandel en Seksueel Geweld tegen Kinderen

L. van Krimpen
E. van der Staal

Colofon
Referentie: Nationaal Rapporteur Mensenhandel en Seksueel Geweld tegen Kinderen (2016). Ontucht voor 
de rechter. Deel 2: De straffen. Den Haag: Nationaal Rapporteur.

Nationaal Rapporteur Mensenhandel en Seksueel Geweld tegen Kinderen
Postbus 20301
2500 EH Den Haag
070-3704514
www.nationaalrapporteur.nl

Grafische en digitale realisatie: Studio Kers
Illustratie omslag: Annet Zuurveen

© Nationaal Rapporteur 2016

https://www.nationaalrapporteur.nl/


  Inhoud

  Woord vooraf 5

1 Inleiding 7
1.1 Aanleiding en doel 7
1.2 Onderzoeksvragen 8
1.3 Streven naar een heldere strafmotivering 9
 1.3.1 Oriëntatiepunten 10
1.4 Leeswijzer 13

2 De straffen 14
2.1 Inleiding 14
2.2 De strafmodaliteiten  16
 2.2.1 Samenhang tussen geëiste en opgelegde strafmodaliteit 16
 2.2.2 De opgelegde strafmodaliteiten  18
 2.2.3 Beroepsverbod 21
2.3 De duur van de vrijheidsstraf  23
 2.3.1 Samenhang geëiste en opgelegde strafduur 24
 2.3.2 Opgelegde duur van de vrijheidsstraf 27
2.4 Maatregelen 30
 2.4.1 TBS en PIJ 30
 2.4.2 De schadevergoedingsmaatregel 30
2.5 Bijzondere voorwaarden 32
 2.5.1 Proeftijd  33
2.6 Conclusie 35

3 Wat vertelt de statistiek ons over de straf?   37
3.1 Inleiding 37
3.2 Onderzoeksmethode 38
3.3 Strafmodaliteit 46
 3.3.1 Geëiste strafmodaliteit 47
  3.3.1.1  De statistische toetsresultaten: welke factoren zijn van invloed 

op de beslissing van het OM? 47
  3.3.1.2 De statistische toetsresultaten nader bekeken 48
 3.3.2 Opgelegde strafmodaliteit 50
3.4 Strafduur  50
 3.4.1 Geëiste strafduur 50
  3.4.1.1  De statistische toetsresultaten: welke factoren zijn van invloed op de 

beslissing van het OM? 50
  3.4.1.2 De statistische toetsresultaten nader bekeken 51



4
Ontucht vOOr de rechter – Deel 2: De straffen

3.4.2 Opgelegde strafduur 53
3.4.2.1  De statistische toetsresultaten: welke factoren zijn van invloed 

op de beslissing van de rechter? 54
3.4.2.2 De statistische toetsresultaten nader bekeken 54

3.5 Conclusie 56

4 Wat vertelt de rechter ons over de straf? 59
4.1 Inleiding 59
4.2 Wat: De aard van het delict 62
4.3 Wie: De persoon van de dader 63

4.3.1 Strafblad 64
4.3.2 Leeftijd van de dader 66
4.3.3 Toerekeningsvatbaarheid 67
4.3.4 Recidiverisico 68
4.3.5 Verstandelijke beperking 72
4.3.6 Lichamelijke en geestelijke gesteldheid 73
4.3.7 Andere persoonlijke omstandigheden  73
4.3.8 Proceshouding 74
4.3.9 Conclusie: de persoon van de dader 76

4.4 Hoe: De wijze waarop het feit is begaan 76
4.4.1 Pluraliteit van daders 77
4.4.2 Wijze van slachtoffer in de misbruiksituatie brengen 78
4.4.3 Dwang en initiatief 80
4.4.4 Duur van het misbruik 81

4.5 Effect: De gevolgen van het feit 82
4.5.1 Gevolgen voor het slachtoffer 83
4.5.2 Nadelige gevolgen voor de dader 85
4.5.3 Maatschappelijke impact 86

4.6 De context 86
4.6.1 Misbruik van aan zorg toevertrouwde minderjarige 86
4.6.2 Eigen behoeftes voorop gesteld 88
4.6.3 Leeftijdsverschil 88
4.6.4 Locatie van het misbruik 89
4.6.5 Lang tijdsverloop tussen feit en behandeling door de rechter 89

4.7 Conclusie 91

5 Conclusie & aanbevelingen 94
5.1 De onderzoeksvragen beantwoord 94

5.1.1. Wat de statistiek ons vertelt versus wat de rechter ons  vertelt  98
5.2 Aanbevelingen 98

B1  Onderzoeksverantwoording 100
B2 Toetsresultaten geëiste strafmodaliteit 107
B3 Toetsresultaten geëiste en opgelegde strafduur 109

 Literatuurlijst 111



Woord vooraf

Geen zaak is hetzelfde. Straftoemeting is maatwerk. Woorden die ik in mijn loopbaan van meer dan 30 
jaar als straf- en jeugdrechter vaak gezegd heb en die ook waar zijn. Maar wat betekenen die woorden 
eigenlijk? Een legitimering voor de verschillen in strafoplegging? En wat betekent dat voor de rechtsge-
lijkheid?  

Dit rapport gaat over de straffen die worden geëist en opgelegd voor diverse vormen van ontucht waar-
bij een kind het slachtoffer is. Zaken waarbij sprake is van fysiek contact, waarbij in ruim de helft van de 
gevallen sprake was van seksueel binnendringen. Soms eenmalig, soms jarenlang. Ernstige zaken dus, 
waar de kinderen die hiervan het slachtoffer zijn nog jaren psychische en ook fysieke problemen van 
kunnen ondervinden. Als kinderrechter heb ik niet alleen jeugdige daders berecht maar ook jonge 
slachtoffers gezien in het kader van een kinderbeschermingsmaatregel. En ik heb kunnen zien hoe ver-
strekkend en schadelijk die gevolgen van seksueel misbruik kunnen zijn. Het aantal kinderen dat slacht-
offer is van seksueel misbruik is groot, het aantal zaken dat uiteindelijk voor de rechter komt is klein. 
En het aantal veroordelingen is nog kleiner. Naar die veroordelingen is gekeken. Over het bewijs is dus 
geen discussie. Het gaat echt om de eis en de straf.

De eis van de officier van justitie is van invloed op de straf die de rechter oplegt. Als er een langere straf 
wordt geëist wordt er gemiddeld ook een langere straf opgelegd. Er is gekeken naar factoren die statis-
tisch voorspellend zijn voor de geëiste en de opgelegde straf. Het onderzoek laat zien dat er een discre-
pantie is tussen wat de rechter in zijn strafmotivering overweegt ten aanzien van de factoren die een rol 
spelen bij de straftoemeting en welke factoren statistisch gezien de straftoemeting bepalen. Dat is 
vreemd en zou tot reflectie moeten leiden. 

Sommige slachtoffers ziet de wetgever in zijn algemeenheid als extra kwetsbaar, en sommige omstan-
digheden maken de onderzochte vormen van ontucht volgens de wetgever extra strafwaardig. En daar 
is dus een hogere strafbedreiging. Ontucht met een kind waar je de zorg voor hebt is zo’n omstandig-
heid. Ook als de ontucht meerdere malen heeft plaatsgevonden is het strafplafond een derde hoger dan 
als het eenmalig was. Toch blijken deze factoren noch op de geëiste strafduur, noch op de opgelegde 
straf van invloed te zijn. Ook als geen zaak hetzelfde is en straftoemeting maatwerk, zouden deze aspec-
ten op zijn minst mee moeten wegen.

En zouden bijvoorbeeld ook relevante recidive van de dader en de mate van toerekeningsvatbaarheid 
niet in vergelijkbare gevallen hetzelfde gewicht moeten hebben bij het opleggen van de straf? Dat maakt 



6
Ontucht vOOr de rechter – Deel 2: De straffen

maatwerk nog steeds mogelijk, maar maakt tevens inzichtelijk waarom die ene zaak zo anders is dan de 
andere. En zet daarmee een stap in de richting van rechtsgelijkheid.

Het geheim van de raadkamer is heilig. Maar dat schept ook een verplichting, namelijk het uitleggen 
waarom je een bepaalde beslissing neemt. De strafmotivering hoeft volgens de wet maar aan enkele 
basisvoorwaarden te voldoen. Maar is dat het enige criterium? Voor daders is de uitleg waarom zij een 
bepaalde straf krijgen belangrijk. Voor slachtoffers ook. Een deel van de bescherming van minderjarige 
slachtoffers zoals in dit rapport beschreven is gelegen in het begrijpen van de straf die aan de dader 
wordt opgelegd.   

Ik ben de Raad voor de rechtspraak, het Landelijk Overleg Vakinhoud Strafrecht en de rechtbanken zeer 
erkentelijk voor de medewerking bij het verkrijgen van alle vonnissen. Ook dank ik het WODC voor het 
verstrekken van de parketnummers waarmee ik de steekproef heb kunnen trekken. 

Een bijzonder woord van dank richt ik aan de medewerkers en stagiairs van mijn bureau. Zij hebben een 
waardevolle bijdrage geleverd aan de totstandkoming van deze rapportage.

C.E. Dettmeijer-Vermeulen
Nationaal Rapporteur Mensenhandel en Seksueel Geweld tegen Kinderen



1 Inleiding

1.1 Aanleiding en doel

De rechter veroordeelt jaarlijks ruim driehonderd daders voor het plegen van hands-on ontucht met een 
kind.1 Het gaat bij deze vorm van seksueel geweld om zedendelicten waarbij sprake is van fysiek contact 
tussen dader en slachtoffer zonder dat daarbij geweld of dwang wordt uitgeoefend.  Hoewel op de di-
verse vormen van ontucht forse gevangenisstraffen staan, uiteenlopend van zes tot twaalf jaar, legt de 
rechter aan lang niet alle daders een (onvoorwaardelijke of deels voorwaardelijke) gevangenisstraf op. 
In haar rapport ‘Op goede grond’ constateerde de Nationaal Rapporteur al dat het percentage veroor-
deelde daders van hands-on ontucht dat een gevangenisstraf krijgt erg laag is, ook in verhouding tot de 
straffen aan daders van andere vormen van seksueel geweld tegen kinderen.2 De Nationaal Rapporteur 
concludeerde dat men met het oog op de wettelijke strafbedreigingen zou verwachten dat aanzienlijk 
meer veroordeelde daders van hands-on ontucht gevangenisstraf krijgen. 

Zonder jurisprudentieonderzoek is niet na te gaan op basis van welke informatie de rechter een be-
paalde straf oplegt, noch wat daaraan voorafgaand door de officier van justitie is geëist. Om meer zicht 
te krijgen op de (variatie in) straffen, de factoren die mogelijk samenhangen met een bepaalde strafduur 
en strafmodaliteit (strafsoort), en hetgeen de rechter in zijn strafmotivering aangeeft, is onderzoek ver-
richt naar veroordelende vonnissen in de periode 2012-2013. Op basis van een aselecte steekproef3 zijn 
tweehonderd vonnissen opgevraagd bij de rechtbanken. Achttien van deze tweehonderd vonnissen 
konden uiteindelijk niet worden meegenomen.4 In totaal zijn dus 182 veroordelingen naar hands-on 

1 Dit aantal is gebaseerd op de OM-databestanden van 2008 tot en met 2012. Voor meer informatie zie Nationaal Rap-
porteur 2014, p. 217.  

2 Waaronder verkrachting en aanranding, en de combinatie van hands-on en hands-off seksueel geweld.
3 Dit houdt in dat alle in 2012 en 2013 veroordeelde ontucht daders een even grote kans hebben om in de steekproef 

te komen. De steekproef is dan representatief. Dit betekent dat de resultaten uit dit onderzoek generaliseerbaar zijn 
naar de gehele populatie.

4 In twee zaken waren de bijbehorende vonnissen niet te achterhalen, in vier zaken betroffen het uitspraken van de 
politierechter en waren er alleen de aantekeningen van het mondeling vonnis, welke geen motivering weergeven 
waardoor zij niet de voor dit onderzoek benodigde informatie bevatten. In twaalf zaken bleken de veroordelingen 
toch niet te voldoen aan de gestelde criteria: het slachtoffer bleek meerderjarig (zes keer), de veroordeling voor 
hands-on ontucht bleek een vrijspraak (vijf keer) of er was überhaupt geen sprake van hands-on ontucht in de zaak 
(één keer).

https://www.nationaalrapporteur.nl/Publicaties/Op-goede-grond/index.aspx
https://www.nationaalrapporteur.nl/Publicaties/Op-goede-grond/index.aspx
https://www.nationaalrapporteur.nl/Publicaties/Op-goede-grond/index.aspx


8
Ontucht vOOr de rechter – Deel 2: De straffen

ontucht zowel kwantitatief als kwalitatief onderzocht. Concreet zijn in dit onderzoek veroordelingen 
voor de volgende vier wetsartikelen nader bekeken: artikel 244 Sr (binnendringen bij een kind onder de 
twaalf jaar), artikel 245 Sr (binnendringen bij een kind van tussen de twaalf en zestien jaar), artikel 247 
Sr (ontuchtige handelingen met een kind jonger dan zestien jaar) en artikel 249 lid 1 Sr (ontucht met een 
aan zijn zorg toevertrouwde minderjarige). Deze vier wetsartikelen beslaan ongeveer 95% van alle zaken 
waarin sprake is van hands-on ontucht.5 

Ontucht voor de rechter. Deel 1: De zaken
Het onderzoek ‘Ontucht voor de rechter’ bestaat uit twee delen. Het eerste deel dat in februari 
2016 verscheen, bracht de aard van de zaken in kaart. Wat de 182 onderzochte zaken gemeen-
schappelijk hebben, is dat het steeds gaat om een veroordeling voor hands-on ontucht met een 
minderjarig slachtoffer. In de meeste ontuchtzaken (89%) gaat het om de twee zwaarste catego-
rieën seksuele handelingen, waaronder penetratie. Verder blijkt dat de meeste slachtoffers zijn 
misbruikt door een bekende dader, veelal een familielid (36%). Er is in de vonnissen evenwel een 
grote diversiteit aan zaken. De zaken variëren van een vijftienjarige jongen die zijn zusje misbruikt 
tot een sportleraar die zijn pupillen betast of een stiefvader die zich aan zijn stiefdochter vergrijpt.6 

1.2 Onderzoeksvragen

Het voorliggende tweede deel van het onderzoek gaat in op de opgelegde straffen, de factoren die de 
strafeis en de strafoplegging beïnvloeden en de overwegingen van de rechter ten aanzien van de straf. 

Kwantitatief straftoemetingsonderzoek staat (internationaal maar ook steeds meer nationaal) volop in 
de belangstelling. Dit onderzoek, dat deels kwantitatief is, bevat een aantal unieke elementen welke 
bijdragen aan de kennis over straftoemeting in ontuchtzaken. Allereerst zijn er geen kwantitatieve straf-
toemetingsonderzoeken gevonden die specifiek ingaan op de straftoemeting in zedenzaken, in het bij-
zonder ontuchtzaken. Dat in dit onderzoek is gekozen voor een combinatie van kwantitatieve en kwali-
tatieve analyses maakt dat de resultaten zowel inzicht geven in hetgeen de rechter en officier van justitie 
(onbewust) meewegen, als in hetgeen de rechter noemt in de strafmotivering. Tot slot is in dit onder-
zoek ook de invloed van de strafeis op de strafoplegging betrokken.7 

In dit onderzoek staan de volgende onderzoeksvragen centraal:
1. Welke straffen en maatregelen legt de rechter op aan daders van hands-on ontucht?
2. In hoeverre verschillen de strafeis en strafoplegging van elkaar?

5 Hoewel artikel 248a Sr (verleiding) en 248b Sr (seks tegen betaling met een kind van zestien of zeventien jaar) ook 
onder de definitie van hands-on ontucht vallen zijn deze twee artikelen in dit onderzoek niet meegenomen omdat 
zij maar zo sporadisch voorkwamen dat zij weinig representatief zouden zijn. Zie voor de spreiding van alle wetsar-
tikelen Nationaal Rapporteur 2014, pp. 199-202.

6 Nationaal Rapporteur 2016.
7 Hoewel sommige onderzoeken wel ingaan op de samenhang tussen de strafeis en strafoplegging, en in andere 

onderzoeken ook wordt gekeken naar de factoren die van invloed zijn op de strafeis, is in dergelijke onderzoeken 
niet tevens de strafeis als variabele meegenomen om de strafoplegging te voorspellen. Aangezien uit dit onderzoek 
blijkt dat de strafeis en de strafoplegging sterk met elkaar samenhangen, is deze laatste stap wel gezet in onderhavig 
onderzoek (zie Hoofdstuk 3). 

https://www.nationaalrapporteur.nl/Publicaties/Op-goede-grond/index.aspx
https://www.nationaalrapporteur.nl/Publicaties/Ontucht-voor-de-rechter/index.aspx


9
Ontucht vOOr de rechter – Deel 2: De straffen

3. Als daders een (deels voorwaardelijke of onvoorwaardelijke) gevangenisstraf krijgen, hoe lang duurt 
deze dan?

4. Welke factoren zijn statistisch gezien van invloed op de geëiste en opgelegde strafmodaliteit?
5. Welke factoren zijn statistisch gezien van invloed op de geëiste en opgelegde duur van de (deels 

voorwaardelijke of onvoorwaardelijke) gevangenisstraf?
6. Welke factoren weegt de rechter mee bij het bepalen van de strafmaat, uitgaande van de strafmoti-

vering zoals weergegeven in het vonnis?

Beperkingen
Dit onderzoek richt zich uitsluitend op veroordelingen voor hands-on ontucht in eerste aanleg. In welk 
deel van de onderzochte zaken hoger beroep is ingesteld, en wat daarvan de uitkomst is, is niet bekend. 
Daarnaast zijn voor dit onderzoek alleen de vonnissen bestudeerd. Inherent aan deze onderzoeksme-
thode is dat factoren die niet in het vonnis staan vermeld, maar die mogelijk wel een rol hebben ge-
speeld bij de straf, niet zijn meegenomen. 

1.3 Streven naar een heldere strafmotivering

In dit onderzoek gaat het dus over de straffen en de totstandkoming daarvan. Hoe de rechter in een 
strafzaak tot zijn oordeel komt over de straf is ‘het geheim van de raadkamer’: de drie rechters van de 
meervoudige kamer waar de zaak is behandeld komen achter gesloten deuren tot een oordeel over het 
bewijs en de straf. Wat zij hebben overwogen in de raadkamer blijft geheim. Zo kan het zijn dat de drie 
rechters het aanvankelijk niet met elkaar eens waren over de op te leggen straf. Echter, alleen het eind-
oordeel over het bewijs en de straf komt bij monde van het vonnis naar buiten. 

De onderbouwing voor de straf is te vinden in de strafmotivering. Deze vormt een belangrijk sluitstuk 
van het vonnis, waarin de rechter uiteenzet welke factoren hij heeft betrokken bij zijn oordeel over de 
op te leggen straf. De strafmotivering dient tot het geven van uitleg, controle door de hogere rechter en 
zelfverantwoording.8 De strafmotivering staat de laatste jaren veel in de belangstelling. Dit leidde er 
onder meer toe dat ter verbetering van de strafmotivering in 2008 een nieuwe werkwijze werd ingevoerd 
in de rechtspraak, de zogenoemde Promis-werkwijze.9 Het doel van Promis was: een betere bewijs- en 
strafmotivering; waardoor betere communicatie tot stand komt tussen de strafrechter, raadsman, an-
dere betrokkenen en de maatschappij; en waardoor die motivering beter inzicht geeft in het denkproces 
van de rechter.10 Uit een evaluatiestudie op verzoek van de Raad voor de Rechtspraak, uitgevoerd in 2014, 
komt naar voren dat er nog (steeds) verbetering nodig is, nu de geïnterviewde professionals de overwe-
gingen over de straf als vrij zwakke punten in de motivering beschouwen.11 Er is dus nog werk te verzet-
ten. Ook in dit onderzoek (Hoofdstuk 4) zal geconcludeerd worden dat de strafmotiveringen in ontucht-
zaken nog weinig eenduidig en helder zijn. 

8 Abbink 2016, p. 16.
9 Promis staat voor Project Motiveringsverbetering in Strafvonnissen.
10 De Groot-Van Leeuwen, Laemers & Sportel 2015, p. 8.
11 De Groot-Van Leeuwen, Laemers & Sportel 2015, p. 6.



10
Ontucht vOOr de rechter – Deel 2: De straffen

1.3.1 Oriëntatiepunten
Zoals hiervoor kort is beschreven, valt de discussie waarin de drie rechters tot een beslissing komen over 
de op te leggen straf onder het geheim van de raadkamer. Waar beginnen zij bij de gedachtevorming 
over een straf? Voor een aantal delicten bestaan zogenoemde oriëntatiepunten die de rechter kunnen 
ondersteunen bij zijn straftoemetingsbeslissing. 

Oriëntatiepunten geven de straf weer die rechters voor de meest voorkomende verschijningsvorm van 
het strafbare feit plegen op te leggen.12 Daarbij beperkt het oriëntatiepunt zich tot een korte omschrij-
ving van dit standaardgeval, en voegt daaraan vervolgens een concreet richtpunt toe voor de op te leggen 
straf.13 Zo is voor het delict verkrachting het oriëntatiepunt een gevangenisstraf van 24 maanden.14 In de 
toelichting bij het oriëntatiepunt zijn de omstandigheden te vinden die tot strafverzwaring of strafver-
lichting kunnen leiden, zoals de frequentie, duur, leeftijd van het slachtoffer en recidive. Oriëntatiepun-
ten binden de rechter niet; zij vormen een vertrekpunt van denken over de op te leggen straf.15 

Oriëntatiepunten worden op voorstel van de Commissie Rechtseenheid vastgesteld door het Landelijk 
Overleg Vakinhoud Strafrecht (LOVS). De Commissie komt tot oriëntatiepunten na een inventarisatie 
van de praktijk van de straftoemeting en na consultatie van alle gerechten.16 Deze inventarisatie bevat 
niet per se een cijfermatige onderbouwing over de opgelegde straffen in de praktijk. Oriëntatiepunten 
vormen in die zin een weergave van de straffen die theoretisch gezien in de praktijk  voor standaardge-
vallen worden opgelegd. 

Oriëntatiepunten versus strafvorderingsrichtlijnen
Ook het Openbaar Ministerie heeft (eigen) uitgangspunten voor de strafeis. Bij deze zogenoemde straf-
vorderingsrichtlijnen worden in tegenstelling tot de rechterlijke oriëntatiepunten invloeden vanuit de 
politiek en samenleving betrokken.17 Zo zijn ten behoeve van de in 2015 in werking getreden ‘Strafvor-
deringsrichtlijn seksueel misbruik minderjarigen’ burgerfora gehouden en is een online enquete uitge-
zet.18 

Waar de strafvorderingsrichtlijnen van het OM democratisch gelegitimeerd zijn, geldt voor oriëntatie-
punten van de rechtspraak dat de legitimiteit niet anders kan worden gevonden dan in een min of meer 
langdurige en consistente straftoemeting door rechtbanken en gerechtshoven, aldus de voorzitter van 
de Commissie Rechtseenheid.19 Op de wijze waarop oriëntatiepunten tot stand komen kan kritiek wor-
den geuit. Oriëntatiepunten geven in theorie dus de bestaande straftoemetingspraktijk weer, maar het 
lijkt te ontbreken aan reflectie op die praktijk. Vragen als ‘Hoe erg vinden we dit delict en welke straf is 
daarbij passend?’, ‘In hoeverre sluit de straftoemetingspraktijk aan bij strafwaardigheid zoals de wetge-
ver deze tot uitdrukking heeft gebracht in de strafbedreiging?’ en ‘In hoeverre sluit de straftoemetings-
praktijk aan bij de wijze waarop in de samenleving wordt aangekeken tegen de ernst van dit delict?’ lij-

12 De Rechtspraak 2016, p. 1.
13 Schoep & Schuyt 2005, p. 2.
14 De Rechtspraak 2016, pp. 7-8.
15 De Rechtspraak 2016, p. 1.
16 Rechtspraak 2016, p. 1.
17 NJB 2015/536, p. 658.
18 Stcrt. 2015, Nr. 4052, p. 1.
19 Abbink 2016, p. 15.



11
Ontucht vOOr de rechter – Deel 2: De straffen

ken in beginsel geen rol te spelen in het totstandkomingsproces van de oriëntatiepunten. Het proces 
van totstandkoming van oriëntatiepunten lijkt een tamelijk naar binnen gekeerd proces, waardoor er 
weinig ruimte is voor verdere ontwikkeling van de straftoemeting terzake de delicten waar zij op zien.

Hoewel op de totstandkoming en legitimatie van oriëntatiepunten kritiek kan worden geuit, is het wel 
zo dat zij tot meer eenheid in de straftoemeting hebben geleid.20 ‘Ze werken dus wel’, constateerde de 
voorzitter van de Commissie Rechtseenheid recentelijk.21 Dat oriëntatiepunten een succes lijken te zijn 
werd ook eerder in wetenschappelijk onderzoek geconcludeerd, hoewel de verklaring voor het succes 
vooral was gelegen in het feit dat de oriëntatiepunten goed aansluiten bij de gangbare praktijk van het 
straftoemeten en voldoen aan een behoefte tot ondersteuning bij het bepalen van de straf.22 

Aansluiting zoeken bij soortgelijke zaken
Voor de bestraffing van ontucht gepleegd door volwassen daders bestaan geen landelijke oriëntatiepun-
ten. Er is met andere woorden geen kader dat rechters houvast geeft bij de bestraffing voor deze delicten, 
anders dan de wettelijke strafbedreiging. Het lijkt erop dat een deel van de rechters hier wel naar zoekt. 
In 28% (N=51) van de bestudeerde strafmotiveringen ter zake ontucht verwijst de rechter in zijn strafmo-
tivering namelijk naar straffen die doorgaans in soortgelijke zaken worden opgelegd. Het is daarbij wel 
de vraag wat ‘de bestraffing’ in soorgelijke zaken dan precies inhoudt, aangezien uit dit onderzoek zal 
blijken dat de straffen voor soortgelijke feiten zeer uiteenlopen, van taakstraffen en geheel voorwaar-
delijke gevangenisstraffen tot onvoorwaardelijke gevangenisstraffen van korte of langere duur. 

Verwijzing naar bestraffing in soortgelijke zaken
Waar doelt de rechter nu op wanneer hij in zijn strafmotivering verwijst naar de ‘bestraffing in 
soortgelijke zaken’? In een deel van de strafmotiveringen waarin de rechter hieraan refereert 
expliciteert de rechter dit door te oordelen dat een gevangenisstraf het uitgangspunt is bij dit 
soort zaken. In enkele gevallen met de toevoeging van de woorden ‘van aanzienlijke duur’. In 
andere strafmotiveringen wordt echter niet duidelijk wat volgens de rechter de bestraffing in 
soortgelijke zaken precies inhoudt. Uit vijf strafmotiveringen blijkt voorts dat het uitgangspunt 
in ontuchtzaken volgens de rechter een geheel voorwaardelijke gevangenisstraf en/of een taak-
straf is. 

Wat opvalt is dat de rechter in drie strafmotiveringen expliciet wijst op het gebrek aan door het 
LOVS opgestelde landelijke oriëntatiepunten ter zake ontucht. Twee van deze rechtbanken lossen 
dit op door te verwijzen naar eigen oriëntatiepunten; een van het gerechtshof Leeuwarden23, en 
een van de rechtbank Dordrecht24. Over oriëntatiepunten bij andere gerechten is in de bestu-
deerde vonnissen niets terug te vinden. 

20 Abbink 2016, p. 15.
21 Abbink 2016, p. 15.
22 Schoep & Schuyt 2005, p. 70.
23 Rb. Zwolle-Lelystad 3 april 2012, ECLI:NL:RBZLY:2012:BW0706.
24 en Rb. Dordrecht 16 oktober 2012, 11-860236-12 (niet gepubliceerd).



12
Ontucht vOOr de rechter – Deel 2: De straffen

Tot slot is het zeer opmerkelijk dat de rechter in vier verschillende zaken verwijst naar door het 
LOVS opgestelde landelijke oriëntatiepunten voor ontucht.25 Dit terwijl dergelijke oriëntatiepun-
ten niet bestaan, noch bestaan hebben.26 

Dat de rechter in ruim een kwart van de zaken verwijst naar de bestraffing in soortgelijke zaken geeft aan 
dat de rechter het in deze zaken belangrijk lijkt te vinden om hiermee in lijn tot een straf te komen. Wat 
de bestraffing in soortgelijke zaken precies behelst wordt echter niet duidelijk. 

Nieuwe oriëntatiepunten ontucht voor minderjarige daders
In juli 2016 zijn aan de bestaande oriëntatiepunten voor straftoemeting nieuwe oriëntatiepunten 
voor berechting op grond van het jeugdstrafrecht toegevoegd.27 Waar voor daders berecht vol-
gens volwassenstrafrecht geen oriëntatiepunten bestaan voor ontucht, is dit voor minderjarige 
daders thans wel het geval. Het uitgangspunt bij seksueel binnendringen28 door een minderjarige 
dader is zes maanden jeugddetentie. Bij andere ontuchtige handelingen vormt, afhankelijk van 
de aard van die handelingen, een taakstraf van 20 tot 120 uur het uitgangspunt.29 Dat is opmer-
kelijk, nu met de invoering van het taakstrafverbod voor minderjarigen het opleggen van een kale 
taakstraf in beginsel niet meer mogelijk is voor de zedendelicten waarop de oriëntatiepunten 
zien.30 

Daarnaast is een aantal strafvermeerderende en/of strafverminderende omstandigheden bij de 
uitgangspunten opgenomen, waaronder de frequentie en duur van het misbruik en de leeftijd 
van het slachtoffer. In dit lijstje van strafmaatbeïnvloedende factoren springen er twee in het 
bijzonder in het oog: ‘eerdere vrijwillige seksuele relatie dader/slachtoffer’, en ‘relevant eigen 
gedrag slachtoffer’. Waarom zijn dit factoren die relevant zijn voor de straf? Het gaat immers om 
bewezenverklaarde feiten. Is het de bedoeling dat de rechter dan een lagere straf oplegt als het 
slachtoffer eerder een vrijwillige seksuele relatie had met de dader? Dit zou volstrekt niet ter zake 
moeten doen. Nog dubieuzer is het ‘relevant eigen gedrag van het slachtoffer’; wanneer sprake 
is van een bewezenverklaard ernstig zedendelict is het volstrekt irrelevant welk gedrag het min-
derjarige slachtoffer daarbij heeft vertoond. Door deze twee factoren als strafmaatbeïnvloeden-
de factoren op te nemen bij de oriëntatiepunten voor ontucht, lijkt het erop dat de rechtspraak 
deels de schuld van het zedendelict neerlegt bij het slachtoffer (‘blaming the victim’). Dat kan niet 
de bedoeling zijn. 

25 Rb. Alkmaar 29 november 2012, 14-810293-12 (niet gepubliceerd); Rb. Zwolle-Lelystad 10 juli 2012, ECLI:NL:RBZLY:2012:BX1662; 
Rb. Zwolle-Lelystad 24 april 2012, 07-690235-10 (niet gepubliceerd); en Rb. Den Haag 24 december 2013, 09-665311-12 
(niet gepubliceerd).

26 In juli 2016 zijn oriëntatiepunten voor ontucht binnen het jeugdstrafrecht gepubliceerd. Deze oriëntatiepunten 
bestonden echter niet ten tijde van de vonnissen waarop dit onderzoek betrekking heeft (2012-2013).

27 De Rechtspraak 2016.
28 Hieronder vallen de gedragingen als strafbaar gesteld in artt. 242, 244 en 245 Sr.
29 Eenmalig billen/borsten knijpen: vanaf 20 uur taakstraf; tongzoen: 60 uur taakstraf; en aanranding (overig): 120 uur 

taakstraf, dan wel (dienovereenkomstig) jeugddetentie (De Rechtspraak 2016, p. 31).
30 Artikel 77ma Sr (taakstrafverbod voor minderjarigen) trad op 1 april 2014 in werking. Zie hierover ook §2.2.2.



13
Ontucht vOOr de rechter – Deel 2: De straffen

1.4 Leeswijzer

In §1.2 zijn de onderzoeksvragen weergegeven. De eerste drie onderzoeksvragen over de opgelegde straf-
fen en de verschillen tussen strafeis en strafoplegging worden beantwoord in Hoofdstuk 2. In dat hoofd-
stuk wordt inzichtelijk gemaakt hoe divers de opgelegde straffen zijn. Daarbij wordt ook stilgestaan bij 
de strafeis van het Openbaar Ministerie en in hoeverre de strafeis samenhangt met of juist verschilt van 
de door de rechter opgelegde straf. 

In het derde hoofdstuk staan de vierde en vijfde onderzoeksvraag centraal. Aan de hand van statistische 
modellen wordt getoetst welke factoren de strafeis en strafoplegging beïnvloeden. Worden daders die 
al eerder zijn veroordeeld voor een zedendelict bijvoorbeeld zwaarder gestraft dan daders die geen rele-
vante recidive hebben? En maakt het voor de strafduur uit of wettelijke strafverzwaringsgronden bewe-
zen zijn verklaard? Bij de analyses wordt gekeken naar de invloed van twaalf factoren op zowel de straf-
modaliteit als op de duur van de gevangenisstraf. De straftoemeting kan immers als een tweestapsproces 
worden gezien, met eerst de beslissing over de strafmodaliteit (i.c. wel of geen gevangenisstraf ), en 
vervolgens de beslissing over de duur van de eventuele gevangenisstraf.31 Met het stellen van deze twee 
deelvragen wordt de (inter)nationale straftoemetingsliteratuur gevolgd.

Het antwoord op onderzoeksvraag 4 en 5 levert waardevolle inzichten op over welke factoren van in-
vloed zijn op de straffen in hands-on ontuchtzaken. Deze factoren komen niet noodzakelijkerwijs over-
een met factoren die de officier van justitie en de rechter bewust en kenbaar betrekken in hun strafeis 
of strafoplegging. De statistische modellen uit Hoofdstuk 3 bestaan uitsluitend uit meetbare factoren. 
Ook andere factoren kunnen echter een rol spelen bij de totstandkoming van een straf. Doordat niet alle 
feiten en omstandigheden in kwantitatief straftoemetingsonderzoek meegenomen kunnen worden is 
het daarom van belang dat tevens de kwalitatieve kant van de straftoemeting wordt belicht.32 Dit onder-
deel van het onderzoek staat centraal in Hoofdstuk 4, waar de laatste onderzoeksvraag wordt beant-
woord. In dit hoofstuk worden de strafmotiveringen kwalitatief geanalyseerd. Hierdoor ontstaat inzicht 
in de factoren die de rechter kenbaar betrekt in zijn strafmotivering, en op welke wijze hij dat doet. 

Door de resultaten van de drie hoofdstukken te combineren ontstaat een completer beeld van de straf-
fen, de factoren die (mogelijk onbewust) een rol spelen bij de totstandkoming van de straf, en de facto-
ren die de rechter kenbaar meeweegt in zijn strafmotivering. In het afsluitende Hoofdstuk 5 worden alle 
resultaten met elkaar verbonden en worden aanbevelingen gedaan aan de Zittende Magistratuur (de 
rechter) en het Openbaar Ministerie.

31 Zie bijvoorbeeld Wermink e.a. 2015, pp. 12-13.
32 Van Wingerden, Moerings & Van Wilsem 2011, p. 20.



2 De straffen

2.1 Inleiding

In dit hoofdstuk worden de strafmodaliteiten en de hoogte van de straffen zoals geëist door het Open-
baar Ministerie (OM) en opgelegd door de rechter besproken. De strafbedreiging voor de vier onder-
zochte ontuchtartikelen loopt uiteen van zes jaar (artikel 247 en 249 lid 1 Sr) tot acht (artikel 245 Sr) en 
twaalf jaar (artikel 244 Sr). Deze strafbedreigingen kunnen bovendien nog met een derde worden ver-
hoogd indien sprake is van een van de strafverzwaringsgronden uit artikel 248 Sr. Het plegen van on-
tucht met een kind wordt dus met forse gevangenisstraffen bedreigd. Al eerder constateerde de Natio-
naal Rapporteur dat slechts een minderheid van de veroordeelden voor hands-on ontucht met een kind 
een vrijheidsstraf krijgt, en dat deze straffen bovendien relatief kort van duur zijn.1 Op basis van de 
strafbedreiging zou men verwachten dat aanzienlijk meer veroordeelde pedoseksuelen een (onvoor-
waardelijke of deels voorwaardelijke) gevangenisstraf krijgen. Het lage aantal opgelegde vrijheidsstraf-
fen en de relatief korte duur ervan vormde de aanleiding om deze zaken nader te onderzoeken.

Veroordeling voor andere delicten
Van de voor ontucht veroordeelde daders werd 9% (N=17) in hetzelfde vonnis tevens veroordeeld voor 
één of meer andere – niet zedengerelateerde - delicten.2 Omdat de veroordeling voor deze andere delic-
ten de straf kan beïnvloeden, zijn deze zeventien zaken niet meegenomen in de analyses van dit hoofd-
stuk.3 De analyses in dit hoofdstuk zijn dus gebaseerd op 165 veroordelingen voor uitsluitend ontucht 
met minderjarigen. 

Veroordeling voor andere delicten naast ontucht
Om wat voor soort delicten ging het in deze zeventien uitgesloten zaken? De aard van de andere de-
licten waarvoor de zeventien daders werden veroordeeld loopt uiteen. Zo werden drie daders naast 
ontucht tevens veroordeeld voor bedreiging (art. 285 Sr), en werden drie andere daders naast ontucht 

1 Nationaal Rapporteur 2014, pp. 196-225.
2 Aan 31 van de 182 verdachten legde het OM naast ontucht andere feiten ten laste. In zeventien zaken werden andere 

feiten bewezen verklaard. Deze zeventien zaken zijn voor de analyse in Hoofdstuk 2 en 3 buiten beschouwing gela-
ten. 

3 In het statistische model van Hoofdstuk 3 zijn deze zaken ook niet meegenomen. In de kwalitatieve analyse van de 
strafmotiveringen van Hoofdstuk 4 zijn wel alle zaken meegenomen. 

https://www.nationaalrapporteur.nl/Publicaties/Op-goede-grond/index.aspx


15
Ontucht vOOr de rechter – Deel 2: De straffen

ook schuldig bevonden aan mensenhandel (art. 273f Sr). Ook onttrekking van een minderjarige aan 
het wettig gezag (art. 279 Sr) werd in twee zaken bewezenverklaard, evenals het vernielen van een 
goed (art. 350 Sr). Andere delicten kwamen slechts één keer voor, zoals diefstal, een overtreding van 
de Opiumwet, eenvoudige mishandeling of openlijke geweldpleging. Het slachtoffer van de bewezen-
verklaarde ontucht is niet in alle zaken ook het slachtoffer van het andere bewezenverklaarde delict.

Onderscheid berechting volgens het volwassenstrafrecht en jeugdstrafrecht
Onder de 165 daders die zijn veroordeeld voor uitsluitend ontucht bevinden zich zowel volwassen (N=137) 
als minderjarige daders (N=28). In dit hoofdstuk worden de daders berecht volgens het volwassenstrafrecht 
apart besproken van de daders berecht volgens het jeugdstrafrecht. Immers de straffen zijn in belangrijke 
mate afhankelijk van het strafrechtelijk kader waarbinnen de verdachte berecht wordt. Van de 28 daders 
die minderjarig waren ten tijde van het plegen van het (eerste) delict, werden er 25 volgens het jeugdstraf-
recht berecht.4 De overige drie verdachten zijn berecht volgens het volwassenstrafrecht.5 

Minderjarigen berecht binnen het jeugdstrafrecht worden anders behandeld dan volwassenen. Het peda-
gogisch karakter is het uitgangspunt bij het jeugdstrafrecht. Het belangrijkste strafdoel is dan ook speciale 
preventie, hetgeen inhoudt dat wordt voorkomen dat de minderjarige opnieuw de fout ingaat.6 In het 
volwassenstrafrecht vormt vergelding de grondslag en bovenmaat van de straf.7 Daarnaast gelden ook 
andere strafdoelen zoals generale en speciale preventie, herstel en resocialisatie. Echter, met vergelding 
als uitgangspunt bij het volwassenstrafrecht, en speciale preventie bij het jeugdstrafrecht, ligt het voor de 
hand dat de straffen zowel qua modaliteit als duur zeer uiteenlopen. Voor verdachten berecht binnen het 
jeugdstrafrecht geldt bovendien ingevolge artikel 77g Sr een eigen sanctiestelsel, met andere en lichtere 
straffen. Zo is de zwaarste hoofdstraf binnen het jeugdstrafrecht jeugddetentie voor de duur van 24 maan-
den. Dit geldt voor daders die zestien of zeventien jaar oud waren ten tijde van het plegen van het delict 
(artikel 77i lid 1 sub b Sr). Voor minderjarige daders tussen de twaalf en zestien jaar geldt een maximale 
vrijheidsstraf van twaalf maanden (artikel 77i lid 1 sub a Sr). De wettelijke strafbedreiging is voor minder-
jarigen en volwassenen gelijk en bedraagt voor de onderzochte ontuchtdelicten zes tot twaalf jaar gevan-
genisstraf. Voor minderjarigen berecht volgens het minderjarigenstrafrecht geldt echter dat de gevangenis-
straf die de rechter kan opleggen is gemaximeerd op een of twee jaar, terwijl voor volwassen daders de 
strafbedreiging van het delict als bovengrens geldt. Gezien de verschillen tussen het jeugdstrafrecht en het 
volwassenstrafrecht in strafmaximum is voor de analyse van de geëiste en opgelegde straffen steeds onder-
scheid gemaakt tussen volwassen daders en daders berecht binnen het jeugdstrafrecht. 

Opbouw hoofdstuk
In dit onderzoek ligt de nadruk op de door de rechter opgelegde straffen. Omdat de strafeis van de of-
ficier van justitie wordt gezien als een belangrijk handvat bij het begin van het bepalen van de straf, ook 

4 Het adolescentenstrafrecht trad in werking op 1 april 2014 en ziet derhalve niet op de bestudeerde vonnissen die de 
periode 2012-2013 bestrijken. In het onderzoek komen dan ook geen jongvolwassenen voor die zijn berecht volgens 
het adolescentenstrafrecht. 

5 Op grond van artikel 77b Sr kan het sanctierecht voor volwassenen worden toegepast op minderjarigen van zestien 
en zeventien jaar. Dit was het geval in de volgende drie zaken: Rb. ’s-Gravenhage 25 oktober 2012, 09-655346-10 (niet 
gepubliceerd); Rb. Zwolle-Lelystad 6 december 2012, 07-690328-11 (niet gepubliceerd); en Rb. Leeuwarden 18 decem-
ber 2012, 17-885099-12 (niet gepubliceerd).

6 Meijer, Seuters & Ter Haar 2013.
7 Van Wingerden & Wermink 2015, p. 14.



16
Ontucht vOOr de rechter – Deel 2: De straffen

al is de rechter wettelijk gezien op geen enkele manier aan de strafeis gebonden,8 zal in dit hoofdstuk 
ook worden ingegaan op de samenhang tussen de strafeis en strafoplegging. In §2.2 staan de strafmo-
daliteiten centraal. Allereerst wordt ingegaan op de samenhang tussen de geëiste en opgelegde strafmo-
daliteit, waarna uitgebreider wordt stilgestaan bij de verschillende opgelegde strafmodaliteiten. In §2.3 
wordt op dezelfde wijze de duur van het onvoorwaardelijke deel van de vrijheidsstraf besproken. In §2.4 
en §2.5 komen achtereenvolgens de opgelegde maatregelen en bijzondere voorwaarden aan bod, waar-
na in §2.6 het hoofdstuk wordt afgesloten met de conclusie waarin de belangrijkste bevindingen wor-
den belicht.

2.2 De strafmodaliteiten 

Hoewel de ontuchtdelicten waarvoor de 165 daders veroordeeld werden een strafbedreiging van zes tot 
twaalf jaar gevangenisstraf kennen, legt de rechter slechts aan 57% van de volwassen daders een onvoor-
waardelijke of deels voorwaardelijke vrijheidsstraf op. Wat voor type straf wordt aan de andere daders 
opgelegd? Welke combinaties van straffen komen voor? Om een analyse en vergelijking van en tussen 
straffen mogelijk te maken, zijn de hoofdstraffen voor dit onderzoek onderverdeeld in vier categorieën. 
Deze categoriën vormen een uitsplitsing van de hoofdstraffen gevangenisstraf (voor minderjarigen 
jeugddetentie) en taakstraf. De hoofdstraf geldboete is in de 165 onderzochte vonnissen geëist noch 
opgelegd.9 Onderstaande vier categorieën hoofdstraffen (van zwaar naar licht) zullen in dit rapport 
steeds terugkomen:

 • Onvoorwaardelijke vrijheidsstraf (al dan niet in combinatie met TBS/PIJ10 en/of een taakstraf )
 • Deels voorwaardelijke vrijheidsstraf (al dan niet in combinatie met een taakstraf )
 • Geheel voorwaardelijke vrijheidsstraf (al dan niet in combinatie met een taakstraf )
 • Onvoorwaardelijke of (deels) voorwaardelijke taakstraf

2.2.1 Samenhang tussen geëiste en opgelegde strafmodaliteit
Wanneer wordt gekeken naar de samenhang tussen de geëiste en opgelegde strafmodaliteiten dan blijkt 
dat er een sterk positief verband bestaat tussen de door het OM geëiste strafmodaliteit en de door de 
rechter opgelegde straf.11 Dit geldt zowel voor de daders die binnen het jeugdstrafrecht zijn berecht,12 
als de daders die volgens het volwassenstrafrecht zijn berecht13. Het positieve verband geeft aan dat naar 
gelang het OM een zwaardere strafmodaliteit eist, de rechter ook een zwaardere strafmodaliteit oplegt.

8 Schuyt 2010, pp. 58-59.
9 Wel werd in één zaak vrijspraak geëist (maar werd de verdachte desondanks veroordeeld en bestraft) en volgde in 

één zaak een schuldigverklaring zonder straf (artikel 9a Sr). 
10 PIJ staat voor Plaatsing in een Inrichting voor Jeugdigen. PIJ wordt ook wel ‘jeugd-TBS’ genoemd. 
11 In de analyse zijn alleen die verdachten en daders waarbij geen andere feiten dan hands-on ontucht feiten ten laste 

zijn gelegd of bewezen zijn verklaard betrokken (jeugdstrafrecht: N=21 | volwassenstrafrecht: N=126).
12 rs(19)= 0,87; p<0,001.
13 rs(124)= 0,79; p<0,001.



17
Ontucht vOOr de rechter – Deel 2: De straffen

De geëiste en opgelegde straffen voor daders berecht volgens het jeugdstrafrecht verschillen niet signi-
ficant van elkaar. Dit betekent dat de rechtbank in de door haar gekozen strafmodaliteit niet afwijkt van 
de door het OM geëiste strafmodaliteit.14 

Hoewel er voor daders berecht volgens het volwassenstrafrecht sprake is van een sterk positief verband 
tussen geëiste en opgelegde strafmodaliteit, bestaan er hier wel significante verschillen.15 Tabel 2.1 geeft 
de overeenkomsten en verschillen tussen de geëiste en opgelegde strafmodaliteiten voor volwassen 
daders weer. De rechter legt het vaakst een deels voorwaardelijke (N=50) of geheel voorwaardelijke 
(N=49) gevangenisstraf op. De deels voorwaardelijke gevangenisstraf wordt ook het vaakst (N=67) geëist 
door het OM. 

Tabel 2.1  Overeenkomsten en verschillen in aantallen tussen de geëiste en opgelegde 
strafmodaliteiten aan hands-on ontucht daders (2012-2013) bestraft binnen het kader van het 
volwassenstrafrecht (N=126)16

Zwaarst opgelegde strafmodaliteit Totaal

Zwaarst geëiste 
strafmodaliteit Taakstraf

Geheel 
voorwaardelijke 
gevangenisstraf

Deels 
voorwaardelijke 
gevangenisstraf

Onvoor- 
waardelijke 

gevangenisstraf

Taakstraf 4 0 0 0 4

Geheel voorwaardelijke 
gevangenisstraf

3 31 1 0 35

Deels voorwaardelijke 
gevangenisstraf

1 18 44 4 67

Onvoorwaardelijke 
gevangenisstraf

0 0 5 15 20

Totaal 8 49 50 19 126

De totalen van de zwaarst opgelegde strafmodaliteiten zijn verticaal onderaan de kolommen weergegeven. De totalen van de 
zwaarst geëiste strafmodaliteiten zijn horizontaal aan het einde van de rijen weergegeven. De gearceerde diagonaal laat zien in 
hoeveel zaken dezelfde straf is opgelegd als geëist.  
Bron: Veroordelende vonnissen ontucht 2012-2013.

14 In individuele zaken kan het zijn dat de rechtbank wel degelijk afwijkt van de strafeis van het OM. Op populatieni-
veau blijkt echter dat de gevonden verschillen niet significant van elkaar afwijken. Dat er geen significant verschil is 
betekent dat er een (te) grote kans is dat deze verschillen puur op toeval zijn gebaseerd. 

15 Marginal homogeneity test: χ2=129,00; z=3,88; p<0,001.
16 De aantallen bij de zwaarst opgelegde strafmodaliteiten wijken enigszins af van de aantallen zoals weergegeven in 

Tabel 2.2. Dit komt doordat bij deze tabel is uitgegaan van de geëiste straffen. In totaal worden 129 volwassenen 
verdacht van uitsluitend seksueel geweld tegen kinderen. Bij één verdachte is het onduidelijk of het OM naast een 
TBS-maatregel nog gevangenisstraf heeft geëist, en bij één verdachte heeft het OM vrijspraak geëist. De rechter heeft 
één dader schuldig verklaard zonder straf. Vandaar dat de tabel uitgaat van 126 verdachten en daders. In Tabel 2.2 
zijn alleen die daders uitgesloten waarbij andere feiten daadwerkelijk bewezen zijn verklaard.



18
Ontucht vOOr de rechter – Deel 2: De straffen

Wanneer naar de diagonaal wordt gekeken, dan legt de rechter in 75% (N=94) van alle zaken dezelfde 
strafmodaliteit op als geëist door het OM.17  Het gaat vaak om een deels of een geheel voorwaardelijke 
gevangenisstraf. In 21% (N=27) van de zaken legt de rechter een lichtere strafmodaliteit op dan geëist.18 
Van de zaken waarin de rechter een lagere strafmodaliteit oplegt gaat het het vaakst om het opleggen 
van een geheel voorwaardelijke gevangenisstraf waar een deels voorwaardelijke gevangenisstraf werd 
geëist (N=18). Het verschil tussen eis en oplegging kan mogelijk deels verklaard worden doordat de 
rechter de dader in een klein deel van de zaken vrijsprak voor de primair ten laste gelegde feiten (waarop 
de eis van de officier van justitie was gebaseerd) en hem veroordeelde voor – juridisch gezien minder 
ernstige - subsidiair ten laste gelegde feiten.19 

Tot slot legt de rechter in 4% (N=5) van de zaken een zwaardere strafmodaliteit op dan geëist. 

2.2.2 De opgelegde strafmodaliteiten 
Waar in de vorige paragraaf is ingegaan op de samenhang tussen geëiste en opgelegde strafmodaliteit, 
gaat deze paragraaf dieper in op de door de rechter opgelegde strafmodaliteiten. Een in §2.2 weergege-
ven hoofdstraf kan onder omstandigheden gecombineerd worden met een andere hoofdstraf, en daar-
naast kunnen ook bijkomende straffen (zoals een beroepsverbod) of maatregelen worden opgelegd. 
Ook kunnen bijzondere voorwaarden worden verbonden aan een voorwaardelijke straf of maatregel. De 
verschillende combinaties komen in onderstaande tabellen naar voren.20 

Om tot een goede analyse te komen zijn alleen de vonnissen gebruikt van de daders die voor uitsluitend 
hands-on ontucht delicten werden veroordeeld (N=165). Hierbij zijn straffen van daders die zijn berecht 
volgens het volwassenstrafrecht (N=140; 85%) weergegeven in Tabel 2.2. Tabel 2.3 geeft de strafmodali-
teiten van de daders berecht binnen het jeugdstrafrecht weer (N=25; 15%).  Wanneer deze groepen met 
elkaar worden vergeleken, dan blijkt dat de groep berecht volgens het volwassenstrafrecht in opgelegde 
strafmodaliteit significant verschilt van de groep berecht volgens het jeugdstrafrecht21; minderjarigen 
krijgen een lichtere strafmodaliteit dan volwassen daders van ontucht22. Zo krijgen minderjarige daders 
veel vaker dan volwassen daders een taakstraf23 als zwaarste strafmodaliteit, en worden er omgekeerd 
weinig onvoorwaardelijke of deels voorwaardelijke vrijheidsstraffen opgelegd aan minderjarigen ten 
opzichte van volwassen daders. 

17 Dat de rechter in een groot deel van de gevallen de geëiste strafmodaliteit volgt blijkt ook uit ander strafmaatonder-
zoek over andersoortige delicten. Zie Van Wingerde & Van de Bunt 2016, p. 21; Bosmans & Pemberton 2012, p. 23.

18 Dat een lichtere strafmodaliteit in de praktijk zwaarder kan uitpakken staat beschreven in §2.3. Zo is een onvoor-
waardelijke gevangenisstraf van een dag korter, lichter, dan een gevangenisstraf van drie maanden waarvan een 
maand voorwaardelijk. 

19 In 7% van de gevallen heeft de rechter een wetsartikel bewezen verklaard met een lagere strafbedreiging dan welke 
door het OM ten laste was gelegd. De feiten waarvan de rechter en de officier uitgaan verschillen in dat opzicht sig-
nificant van elkaar. Marginal homogeneity test: p=0,005.  

20 De bijkomende straffen zijn niet opgenomen in deze tabel. Uitsluitend de bijkomende straf beroepsverbod (art. 251 
Sr) werd in twee zaken opgelegd. Deze wordt apart besproken in §2.2.3.

21 U=2.613; z=4,68; p<0,001. 
22 Mean rank jeugdstrafrecht= 42,62 | mean rank volwassenstrafrecht= 88,80.
23 Sinds 2014 geldt ook in het minderjarigenstrafrecht het taakstrafverbod. De bestudeerde vonnissen zijn echter uit 

de periode 2012-2013, in welke periode dit verbod nog niet gold. Het taakstrafverbod voor volwassenen werd eerder 
ingevoerd, namelijk in 2012.



19
Ontucht vOOr de rechter – Deel 2: De straffen

Volwassenstrafrecht

Tabel 2.2  Zwaarst opgelegde hoofdstraf voor hands-on ontucht daders (2012-2013) berecht volgens het 
volwassenstrafrecht (N=140)24

Totaal

N %

Geheel onvoorwaardelijke gevangenisstraf…

... met taakstraf 1 1%

...  met (deels) voorwaardelijke taakstraf met bijzondere voorwaarden 1 1%

... zonder taakstraf * 20 14%

Subtotaal geheel onvoorwaardelijke gevangenisstraf 22 16%

Deels voorwaardelijke gevangenisstraf...

... met taakstraf 5 4%

... met bijzondere voorwaarden en een taakstraf 6 4%

... zonder taakstraf 13 9%

... met bijzondere voorwaarden, zonder taakstraf 34 24%

Subtotaal deels voorwaardelijke gevangenisstraf 58 41%

Geheel voorwaardelijke gevangenisstraf...

... met taakstraf 17 12%

... met bijzondere voorwaarden en een taakstraf 26 19%

... zonder taakstraf 3 2%

... met bijzondere voorwaarden, zonder taakstraf 4 3%

Subtotaal geheel voorwaardelijke gevangenisstraf 50 36%

Geheel onvoorwaardelijke taakstraf 5 4%

Deels voorwaardelijke taakstraf...

... met bijzondere voorwaarden 2 1%

... zonder bijzondere voorwaarden 1 1%

Geheel voorwaardelijke taakstraf 1 1%

Subtotaal taakstraf 9 6%

Schuldigverklaring zonder straf 1 1%

Totaal 140 100%

*Twee daders hebben naast een geheel onvoorwaardelijke gevangenisstraf tevens TBS met dwangverpleging gekregen, en vier 
daders hebben TBS met voorwaarden opgelegd gekregen.
Bron: Veroordelende vonnissen ontucht 2012-2013.

Zoals zichtbaar is in de tabel legt de rechter aan de meeste pedoseksuele daders een deels voorwaardelijke 
of een geheel voorwaardelijke gevangenisstraf op, vaak in combinatie met bijzondere voorwaarden.25 De 

24 De aantallen in deze tabel wijken af van de opgelegde strafmodaliteiten zoals weergegeven in Tabel 2.1. Dit komt 
doordat Tabel 2.1 uitgaat van de uitsluitend hands-on verdachten, terwijl deze tabel zich baseert op de voor uitsluitend 
hands-on ontucht veroordeelden.

25 De verschillende typen bijzondere voorwaarden worden verder besproken in §2.5.



20
Ontucht vOOr de rechter – Deel 2: De straffen

zwaarste strafmodaliteit, te weten de geheel onvoorwaardelijke gevangenisstraf wordt aan minder dan één 
op de zes daders (16%) opgelegd. Wanneer wordt bekeken hoeveel volwassen daders die zijn veroordeeld 
voor ontucht met een kind een gevangenisstraf moeten uitzitten, dan is dit in totaal 57%. De resterende 
43% van de volwassen daders hoeft in beginsel dus in het geheel niet de gevangenis in. In het eerste deel 
van dit onderzoek is al aan bod gekomen dat de daders uit dit onderzoek (zeer) ernstige zedendelicten 
hebben gepleegd. Bijna 90% van de bewezen seksuele handelingen valt in de zwaarste twee categorieën 
seksuele handelingen, en omvat binnendringen of aanraking van de naakte geslachtsdelen.26 Bovendien 
worden deze vormen van ontucht met forse gevangenisstraffen van zes, acht respectievelijk twaalf jaar 
bedreigd. Het is dan ook opmerkelijk dat maar liefst 43% van de volwassen daders van één of meer van deze 
pedoseksuele delicten geen (onvoorwaardelijke of deels voorwaardelijke) gevangenisstraf krijgt. 

Daders berecht binnen het jeugdstrafrecht

Tabel 2.3  Zwaarst opgelegde hoofdstraf voor hands-on ontucht daders (2012-2013) berecht volgens het 
jeugdstrafrecht (N=25)

Totaal

N %

Geheel onvoorwaardelijke jeugddetentie…

... met bijzondere voorwaarden, zonder taakstraf* 1 4%

Subtotaal geheel onvoorwaardelijke jeugddetentie 1 4%

Deels voorwaardelijke jeugddetentie...

... met bijzondere voorwaarden en een taakstraf 2 8%

Subtotaal deels voorwaardelijke jeugddetentie 2 8%

Geheel voorwaardelijke jeugddetentie...

... met taakstraf 1 4%

... met bijzondere voorwaarden en een taakstraf 4 16%

... met bijzondere voorwaarden, zonder taakstraf 6 24%

Subtotaal geheel voorwaardelijke jeugddetentie 11 44%

Geheel onvoorwaardelijke taakstraf 2 8%

Deels voorwaardelijke taakstraf...

... met bijzondere voorwaarden 2 8%

... zonder bijzondere voorwaarden 1 4%

Geheel voorwaardelijke taakstraf

... met bijzondere voorwaarden 4 16%

... zonder bijzondere voorwaarden 1 4%

Subtotaal taakstraf 10 40%

Geheel onvoorwaardelijke PIJ 1 4%

Totaal 25 100%

*De dader heeft een geheel onvoorwaardelijke jeugddetentie gekregen in combinatie met een voorwaardelijke PIJ. De bijzondere 
voorwaarden zijn opgelegd in het kader van de voorwaardelijke PIJ.
Bron: Veroordelende vonnissen ontucht 2012-2013.

26 Nationaal Rapporteur 2016, pp. 10-11.

https://www.nationaalrapporteur.nl/Publicaties/Ontucht-voor-de-rechter/index.aspx


21
Ontucht vOOr de rechter – Deel 2: De straffen

Zoals beschreven in de inleiding van deze subparagraaf krijgen minderjarige daders significant lichtere 
strafmodaliteiten dan daders berecht volgens het volwassenstrafrecht. Wanneer we kijken naar de op-
gelegde strafmodaliteiten aan minderjarigen die binnen het jeugdstrafrecht zijn veroordeeld voor on-
tucht, dan valt allereerst op dat 84% van hen geen vrijheidsbenemende straf of maatregel krijgt. Dit 
percentage valt uiteen in 44% van de minderjarigen die een geheel voorwaardelijke jeugddetentie krijgt, 
bijna altijd met bijzondere voorwaarden, en 40% die een taakstraf als zwaarste strafmodaliteit krijgt. 
Deze lichtere strafmodaliteiten zijn niet heel verwonderlijk, nu binnen het jeugdstrafrecht het pedago-
gisch karakter met als belangrijkste strafdoel speciale preventie het uitgangspunt vormt. Bovendien is 
het kader waarbinnen gestraft kan worden anders, met een lager algemeen strafmaximum dan binnen 
het volwassenstrafrecht. Het is dan ook verklaarbaar dat daders berecht binnen het jeugdstrafrecht voor 
dezelfde type delicten andere, en lichtere straffen krijgen.

Taakstrafverbod voor minderjarigen
Minderjarigen die een taakstraf als zwaarste strafmodaliteit krijgen voor het plegen van ontucht 
met een kind vormen met 40% een forse groep. Het is hierbij relevant om op te merken dat de 
bestudeerde vonnissen uitsluitend betrekking hebben op delicten gepleegd vóór de invoering van 
het taakstrafverbod voor minderjarigen. Met de invoering van het taakstrafverbod in 2014, voor 
minderjarigen geregeld in artikel 77ma Sr, is een taakstraf of leerstraf als zwaarste hoofdstraf niet 
meer mogelijk voor delicten met een strafbedreiging van zes jaar of meer, waarbij het delict een 
ernstige inbreuk op de lichamelijke integriteit van het slachtoffer ten gevolge heeft gehad.

Nu het taakstrafverbod voor minderjarigen uitsluitend geldt ten aanzien van delicten gepleegd na 1 april 
2014 vallen de onderzochte vonnissen niet binnen dit bereik. Desalniettemin is het goed te realiseren dat 
de spreiding van straffen zoals weergegeven in Tabel 2.3 in de komende jaren waarschijnlijk drastisch zal 
veranderen, nu een taakstraf als zwaarste hoofdstraf in beginsel niet meer tot de mogelijkheden behoort 
voor deze vormen van ontucht. Overigens verschilt artikel 77ma Sr (taakstrafverbod voor minderjarigen) van 
artikel 22b Sr (taakstrafverbod voor volwassenen) in die zin dat voor minderjarigen een taakstraf wel mag 
worden gecombineerd met een vrijheidsbenemende sanctie waarvan de rechter bepaalt dat deze in het 
geheel niet ten uitvoer gelegd hoeft te worden.27 Wellicht zal het aandeel geheel voorwaardelijke jeugdde-
tentie in combinatie met een taakstraf (thans 20%) als gevolg van de intrede van artikel 77ma Sr toenemen. 

Eén op de acht minderjarige daders berecht binnen het jeugdstrafrecht krijgt een vrijheidsstraf die moet 
worden uitgezeten.28 In 4% van de zaken betreft dit onvoorwaardelijke jeugddetentie, en in 8% gaat het 
om een deels voorwaardelijke jeugddetentie. Daders berecht binnen het volwassenstrafrecht krijgen 
vier keer zo vaak een onvoorwaardelijke vrijheidsstraf en vijf keer zo vaak een deels voorwaardelijke 
vrijheidsstraf dan minderjarigen die veroordeeld worden voor soortgelijke zedendelicten. Dit is te ver-
klaren vanuit de verschillende strafdoelen die gelden voor minderjarigen ten opzichte van volwassen 
daders, alsmede door het verschil in strafmaximum. 

2.2.3 Beroepsverbod
Artikel 251 Sr maakt het mogelijk om bij veroordeling  voor een aantal zedendelicten – waaronder de vier 
ontuchtartikelen waarop onderhavig onderzoek ziet – als bijkomende straf ontzetting uit het beroep op 

27 Cleiren, Crijns & Verpalen 2014, art. 77ma Sr, aant. 4.
28 Daarnaast krijgt 4% (N=1) geheel onvoorwaardelijke PIJ en geen straf. 



22
Ontucht vOOr de rechter – Deel 2: De straffen

te leggen. De ontzetting is beperkt tot het beroep waarin het delict is begaan, en het begrip beroep 
veronderstelt een bezoldigde betrekking.29 Uit deel 1 van dit onderzoek (Figuur 5.1) kwam reeds naar 
voren dat 10% (N=23) van alle slachtoffers uit het onderzoek was misbruikt door een dader die met kin-
deren werkte. In totaal gaat het om zestien daders die deze slachtoffers hebben misbruikt vanuit hun 
functie van docent, sportcoach, sportmasseur, gastouder, oppas, collega of baas een kind misbruikten. 
Aan twee van deze zestien daders (13%) legde de rechter een beroepsverbod op. Het betrof een lerares, 
tevens mentor, die een veertienjarige leerlinge gedurende vier maanden misbruikte30 en een man die 
als bondschoach binnen de crossmotorsport gedurende drie jaar ontucht pleegde met twee pupillen31.32 

Hoewel niet in alle overige veertien zaken sprake zal zijn geweest van een ‘bezoldigde betrekking’ is het 
toch opmerkelijk dat zo sporadisch gebruik werd gemaakt van de mogelijkheid een beroepsverbod op 
te leggen. Een beroepsverbod werd in vijf zaken geëist door het OM. 

Geëist beroepsverbod afgewezen
In drie zaken werd een beroepsverbod wel geëist, maar legde de rechter deze bijkomende straf 
niet op. De eerste zaak draaide om een man die werd veroordeeld voor het plegen van ontucht 
met zijn dochter en met een vriendin van zijn dochter.33 Dit tweede slachtoffer was tevens de 
judopupil van de dader. Hoewel dit slachtoffer ten tijde van dit misbruik ook de pupil van de 
dader was, acht de rechtbank de relatie met diens beroep als judoleraar beperkt. Omdat de feiten 
niet (direct) zijn gepleegd binnen de uitoefening van zijn beroep als judoleraar, maar plaatsvon-
den tijdens een vakantie, legt de rechtbank geen beroepsverbod op.

Eind 2013 wordt een 29-jarige onderwijsassistent veroordeeld voor het misbruiken van een 14-ja-
rige leerlinge. Het door het OM gevorderde beroepsverbod legt de Rechtbank Zeeland-West-
Brabant niet op. Zij motiveert dit als volgt: ‘De rechtbank neemt evenwel het gevorderde contact-
verbod en beroepsverbod, als bijzondere voorwaarden bij de voorwaardelijke gevangenisstraf, 
niet over. De rechtbank heeft daarvoor in het bijzonder in aanmerking genomen dat verdachte 
het bewezenverklaarde heeft bekend en te kennen heeft gegeven in de eerste plaats het verwer-
pelijke karakter en ook de strafrechtelijke aspecten van zijn handelen in te zien. Hij heeft ter zit-
ting oprecht spijt betuigd en lijkt van de gebeurtenis te hebben geleerd. Verdachte heeft in dit 
verband kenbaar gemaakt dat hij niet langer in het onderwijs werkzaam wil zijn en heeft in de 
afgelopen periode - na zijn ontslag bij [naam school, NR] – ook een andersoortige functie bekleed 
in het bedrijfsleven. […] Voorts heeft de rechtbank in ogenschouw genomen dat er geen sprake is 
geweest van langdurig en stelselmatig seksueel misbruik, maar van een eenmalig voorval. De 
rechtbank vertrouwt er daarom op dat de druk van de voorwaardelijke gevangenisstraf voldoen-
de beweegreden voor verdachte zal zijn om niet opnieuw de fout in te gaan.’34

29 Cleiren, Crijns & Verpalen (2014), art. 28 Sr aant. 6.
30 Rb. Den Haag 29 maart 2013, ECLI:NL:RBDHA:2013:BZ5880.  
31 Rb. Utrecht 16 oktober 2012, ECLI:NL:RBUTR:2012:BY0213.
32 Nationaal Rapporteur 2016, p.21.
33 Rb. Oost-Nederland 25 januari 2013, ECLI:NL:RBONE:2013:BY9608.
34 Rb. Zeeland-West-Brabant 2 december 2013, 02-666507-12 (niet gepubliceerd).

https://www.nationaalrapporteur.nl/Publicaties/Ontucht-voor-de-rechter/index.aspx


23
Ontucht vOOr de rechter – Deel 2: De straffen

Tot slot veroordeelt de Rechtbank Noord-Holland een 32-jarige docente voor het plegen van 
ontucht met een 14-jarige leerlinge. De rechtbank gaat niet mee in het door de officier van justi-
tie geëiste beroepsverbod: ‘De rechtbank zal verdachte geen beroepsverbod opleggen omdat uit 
de psychologische rapportage blijkt dat bij verdachte geen sprake is van pedoseksuele gevoelens. 
Verdachte heeft geen lesbevoegdheid en overigens is het een feit van algemene bekendheid dat 
tegenwoordig voor bijna alle betaalde en onbetaalde functies met kinderen een Verklaring Om-
trent het Gedrag vereist is.’35 

In de laatste zaak betrekt de rechtbank het feit dat de dader geen pedoseksuele gevoelens heeft in haar 
oordeel om geen beroepsverbod op te leggen. Dat iemand geen seksuele gevoelens heeft jegens kinde-
ren zegt echter niets over het recidiverisico. 

Het feit dat voor steeds meer beroepen waarin met kinderen wordt gewerkt, alsmede voor vrijwilligers-
werk een Verklaring Omtrent het Gedrag wordt vereist, doet wel de vraag rijzen in hoeveel situaties het 
beroepsverbod nog toegevoegde waarde heeft. In ieder geval kan dit van toegevoegde waarde zijn wan-
neer de dader ten tijde van het vonnis nog werkzaam is met kinderen, aangezien er dan al een VOG 
verstrekt is vóór de veroordeling.36 Ook voor beroepen waar de dader als zelfstandige kan werken vormt 
het beroepsverbod een duidelijke meerwaarde ten opzichte van de VOG. 

2.3 De duur van de vrijheidsstraf 

Bij onderzoek naar de bestraffing in ontuchtzaken is het niet alleen van belang te kijken naar de straf-
soort, ook de hoogte van de straf is van belang. Zo is een onvoorwaardelijke vrijheidsstraf weliswaar een 
zwaardere strafmodaliteit dan een taakstraf, maar wanneer de onvoorwaardelijke vrijheidsstraf bijvoor-
beeld slechts 1 dag bedraagt en de taakstraf 240 uur, dan zal de taakstraf door velen toch als een zwaar-
dere straf worden gezien. Zoals uit §2.2 naar voren komt legt de rechter veel verschillende combinaties 
van straffen, maatregelen en bijzondere voorwaarden op. Hoe vergelijk je de ene straf met de andere? 
Hoe bepaal je welke straf zwaarder is dan de andere, en hoeveel zwaarder de ene straf is dan de andere, 
wanneer de strafsoort verschillend is? 

De ‘misdrijf-straf index’
Een methode om ongelijksoortige straffen qua zwaarte met elkaar te vergelijken is door de straf-
fen om te zetten met behulp van de misdrijf-straf index. De misdrijf-straf index geeft een for-
mule om verschillende strafsoorten qua zwaarte met elkaar te vergelijken. Zo staat in deze index 
1 dag gevangenisstraf gelijk aan 2 uur taakstraf, alsmede aan een geldboete van €36.37 In deze 
index wordt geen onderscheid gemaakt tussen voorwaardelijke of onvoorwaardelijke straffen. 

35 Rb. Noord-Holland 9 december 2013, 15-706149-13 (niet gepubliceerd).
36 Een uitzondering hierop betreffen werknemers werkzaam in de kinderopvang. Voor hen geldt een continue VOG-

screening. Voor meer informatie over de continue screening, zie de website van de Rijksoverheid, www.rijksover-
heid.nl/documenten/richtlijnen/2013/02/18/handleiding-continue-screening-kinderopvang (geraadpleegd 6 juli 
2016). 

37 Beerthuizen e.a. 2015, p. 17.

http://www.rijksoverheid.nl/documenten/richtlijnen/2013/02/18/handleiding-continue-screening-kinderopvang
http://www.rijksoverheid.nl/documenten/richtlijnen/2013/02/18/handleiding-continue-screening-kinderopvang


24
Ontucht vOOr de rechter – Deel 2: De straffen

De (inter)subjectieve beleving van de zwaarte van de betreffende strafvorm speelt hier dus geen 
rol.38 Daarnaast zijn maatregelen en bijkomende straffen niet kwantificeerbaar met de stan-
daardformule, waardoor hiervoor aanvullende regels gelden.39 Bijzondere voorwaarden zijn niet 
opgenomen in de misdrijf-straf index. 

Aan het vergelijken van ongelijkwaardige strafsoorten naar zwaarte van de straf kleven derhalve nogal 
wat haken en ogen. In dit onderzoek is er dan ook voor gekozen om uitsluitend de duur van het onvoor-
waardelijke deel van de opgelegde vrijheidsstraffen verder te analyseren en te vergelijken. Hiermee wor-
den alleen de eerste twee strafmodaliteiten nader bestudeerd. Samen vormen zij voor volwassen daders 
57% van de opgelegde straffen. 

2.3.1 Samenhang geëiste en opgelegde strafduur

Volwassenstrafrecht
Er is een sterk positief verband tussen de geëiste en opgelegde duur van het onvoorwaardelijk deel van 
de gevangenisstraf bij de verdachten en daders die volgens het volwassenstrafrecht worden berecht.40 
Dit betekent dat hoe langer de geëiste duur van de gevangenisstraf is, hoe langer de door de rechter 
opgelegde gevangenisstrafduur. Dit sterke verband zou verklaard kunnen worden doordat enerzijds 
sprake kan zijn van gedeelde normopvattingen tussen officier van justitie en de rechter ten aanzien van 
hands-on ontucht zaken, anderzijds is het mogelijk dat het OM reeds anticipeert op de uitspraak van de 
rechter. Een causale relatie (dus oorzaak-gevolg) tussen de strafeis en de strafoplegging lijkt zeer aan-
nemelijk.41 

Dit betekent niet dat de rechtbank de eis van het OM overneemt. De geëiste en opgelegde duur van de 
gevangenisstraf verschillen namelijk significant van elkaar. Van de daders waarbij zowel een gevangenis-
straf is geëist als is opgelegd (N=68), eist het OM een significant langere straf dan de rechtbank oplegt.42 
Dat de rechter in deze zaken een kortere (onvoorwaardelijke of deels voorwaardelijke) gevangenisstraf 
oplegt dan het OM eist, heeft mogelijk voor een deel te maken met het feit dat in 10% van de zaken het 
zwaarst bewezen feit juridisch gezien een lichter feit betreft dan het zwaarst (primair) ten laste gelegde 
feit.43

38 Beerthuizen e.a. 2015, p. 11.
39 Beerthuizen e.a. 2015, pp. 17-18.
40 rs(86)= 0,74; p<0,001.
41 Niet alle waargenomen verbanden, de correlaties, rechtvaardigen de conclusie van een causaal verband tussen be-

trokken variabelen. In dit geval is een causaal verband echter zeer aannemelijk gezien 1) het sterke verband tussen 
eis en oplegging (rs(86)= 0,74), 2) het gegeven dat de strafeis voor de strafoplegging uitgesproken wordt, 3) het feit 
dat vaker in de literatuur wordt benoemd dat de rechter de strafeis meeneemt in zijn overweging en 4) een spuri-
euze relatie niet aannemelijk is zoals blijkt uit Hoofdstuk 3 (de strafeis en de strafoplegging worden niet door de-
zelfde variabelen verklaard).  

42 Wilcoxon signed-rank test: z=-5,47; p<0,001. Het mediane verschil in de duur van de strafhoogte tussen de eis en de 
strafoplegging is 5 maanden (150 dagen). De mediane geëiste strafduur is ruim 10 maanden (302 dagen) en de me-
diane opgelegde strafduur is 8 maanden (240 dagen).

43 Marginal homogeneity test: p=0,005.



25
Ontucht vOOr de rechter – Deel 2: De straffen

Daarnaast zijn er nog twintig daders waarbij de rechter geen (onvoorwaardelijke of deels voorwaarde-
lijke) gevangenisstraf heeft opgelegd, waar het OM dit wel heeft geëist.44 In twee andere zaken heeft de 
rechter daarentegen wel een gevangenisstraf opgelegd waar het OM dit niet heeft geëist.

Figuur 2.1 De verhouding tussen de geëiste en opgelegde duur van de 
gevangenisstraf binnen het volwassenstrafrecht (N=90).
Bron: Veroordelende vonnissen ontucht 2012-2013.

Zoals blijkt uit Figuur 2.1 legt de rechter in de helft van de gevallen (51%) een kortere gevangenisstraf op 
dan door het OM is geëist.45 Dit verschil variëert van vier dagen tot drie jaar korter. Soms legt de rechter 
juist een langere straf op dan door het OM werd geëist, maar dit lijken uitzonderingen: in vijf zaken 
legde de rechter een langere gevangenisstraf op dan geëist, en in twee zaken legde de rechter een gevan-
genisstraf op terwijl het OM dit niet had geëist46. Tot slot legt de rechter in bijna één op de vijf gevallen 
(19%) een gevangenisstraf op die qua duur precies gelijk is aan de eis van het OM. 

44 Van deze twintig zaken heeft het OM in alle gevallen een deels voorwaardelijke gevangenisstraf geëist. In achttien 
van deze zaken heeft de rechter een geheel voorwaardelijke gevangenisstraf opgelegd, één keer een taakstraf en één 
keer heeft de rechter de dader schuldig verklaard zonder oplegging van straf.

45 In 20 zaken legt de rechter geen (deels) (on)voorwaardelijke gevangenisstraf op waar het OM dit wel heeft geëist, en 
in 46 zaken legt de rechter wel een gevangenisstraf op maar valt deze lager uit dan de strafeis.

46 In een zaak vorderde het OM vrijspraak, maar kwam de rechtbank tot een veroordeling en legde een gevangenisstraf 
van vijftien maanden, waarvan negen voorwaardelijk op (Rb. Haarlem 20 augustus 2012, 15-710689-10 (niet gepubli-
ceerd)). In de tweede zaak eiste het OM een taakstraf en een geheel voorwaardelijke gevangenisstraf, en legde de 
rechter een taakstraf en een deels voorwaardelijke gevangenisstraf op (Rb. ’s-Hertogenbosch 29 oktober 2012, 
ECLI:NL:RBSHE:2012:BY3404). 

0%

10%

20%

30%

40%

50%

60%

Gevangenisstraf
geëist, niet opgelegd 

Gevangenisstraf
opgelegd, niet geëist

Kortere
gevangenisstraf 

Gelijke 
gevangenisstraf

Langere
gevangenisstraf 



26
Ontucht vOOr de rechter – Deel 2: De straffen

Figuur 2.2 Verschil tussen strafeis en strafoplegging uitgedrukt in duur van het 
onvoorwaardelijke deel van de gevangenisstraf  (N=66).47

Bron: Veroordelende vonnissen ontucht 2012-2013.

Bovenstaande figuur geeft weer hoeveel lager de rechter straft dan dat het OM eist. Het gaat hier om de 
73% van de zaken uit Figuur 2.1 waarin de rechter een kortere gevangenisstraf oplegde dan het OM had 
geëist (N=46), of in het geheel geen gevangenisstraf oplegde (N=20). Wanneer naar de verschillen tussen 
eis en oplegging wordt gekeken dan valt op dat deze in bijna tweederde van de gevallen substantieel zijn, 
met een verschil van zes maanden of langer. In 26% van de gevallen bedraagt het verschil tussen eis en 
oplegging zelfs meer dan een jaar onvoorwaardelijke gevangenisstraf. 

Een straf die erg afwijkt van de eis, twee casussen
In 46 van de zaken waarin de opgelegde duur van de gevangenisstraf lager uitvalt dan de geëiste 
duur, variëert de afwijking tussen de vier dagen en drie jaar. In een vonnis van de Rechtbank 
Noord-Nederland viel de uiteindelijke onvoorwaardelijke gevangennisstraf drie jaar lager uit dan 
geëist. In deze zaak werd een vader veroordeeld voor het jarenlang seksueel misbruiken van zijn 
drie dochters. ‘Het misbruik vond zeer regelmatig, soms wel drie tot vier keer per week plaats. Bij 
de jongste dochter bestond het misbruik ook regelmatig uit geslachtsgemeenschap’48, aldus de 
rechtbank in haar strafmotivering. De officier van justitie eist een onvoorwaardelijke gevangenis-
straf van zes jaar. De rechtbank, die alle ten laste gelegde feiten bewezen verklaart, komt tot een 
gevangenisstraf van vier jaar, waarvan een jaar voorwaardelijk met een proeftijd van drie jaar en 
bijzondere voorwaarden. Over het feit dat de rechtbank het gedeelte onvoorwaardelijke gevan-
genisstraf halveert ten opzichte van de eis van de officier van justitie oordeelt de rechtbank als 
volgt: ‘De rechtbank zal in het voordeel van verdachte rekening houden met zijn berouwvolle 
houding, het feit dat hij reeds hulp heeft gezocht voor zijn problemen en met het feit dat uit het 
verdachte betreffende Uittreksel Justitiële Documentatie […] blijkt dat hij niet eerder voor een 

47 Een maand is dertig dagen, een jaar is 365 dagen.
48 Rb. Noord-Nederland 22 januari 2013, ECLI:NL:RBNNE:2013:BY9090.

2-3 jaar1-2 jaar 9 maanden
- 1 jaar

3-6
maanden

6-9
maanden

1-3
maanden

< 1 maand
0%

5%

10%

15%

20%

25%

30%



27
Ontucht vOOr de rechter – Deel 2: De straffen

strafbaar feit is veroordeeld. Gelet hierop ziet de rechtbank aanleiding om bij de straftoemeting 
af te wijken van wat de officier van justitie heeft gevorderd.’49

In deze zaak kent de rechtbank zeer veel gewicht toe aan bovenstaande factoren, welke op zichzelf 
niet zo uniek zijn in zedenzaken. De meeste plegers van een zedendelict hebben een blanco strafblad, 
veel daders zijn lopende het strafrechtelijk traject al met behandeling gestart, en ook een berouw-
volle houding is niet uitzonderlijk in dit soort zaken. In Hoofdstuk 4 wordt nader ingegaan in de fre-
quentie en wijze waarop deze factoren door de rechter genoemd worden in de strafmotivering. 

Dat de rechter soms ook op een hogere straf kan uitkomen dan dat het Openbaar Ministerie eist, il-
lustreert de volgende zaak. In 2013 veroordeelt de Rechtbank Den Haag een man die in de jaren ’80 
zijn dochter van haar achtste tot haar twaalfde jaar misbruikte (seksueel binnendringen, artikel 244 
Sr). De officier van justitie eist in deze zaak een onvoorwaardelijke gevangenisstraf van zes maanden. 
De rechtbank legt echter een straf op die drie keer zo hoog is, te weten achttien maanden onvoor-
waardelijke gevangenisstraf. De rechtbank motiveert deze hogere straf als volgt: ‘Naar het oordeel van 
de rechtbank komen de ernst van het bewezenverklaarde en de door de rechtbank in aanmerking 
genomen omstandigheden onvoldoende tot uitdrukking in de door de officier van justitie gevorderde 
straf, ook als rekening wordt gehouden met het inmiddels aanmerkelijke tijdsverloop. Gelet op de 
hiervoor vermelde omstandigheden en mede gelet op hetgeen in vergelijkbare gevallen wordt opge-
legd, waarbij een gevangenisstraf van enkele jaren niet ongebruikelijk is, acht de rechtbank oplegging 
van een onvoorwaardelijke gevangenisstraf van forse duur passend en geboden. De rechtbank zal dan 
ook de hierna te vermelden zwaardere straf opleggen dan door de officier van justitie gevorderd.’50 

Overigens is het in deze zaak opvallend dat de rechtbank verwijst naar het feit dat in vergelijk-
bare gevallen een gevangenisstraf van enkele jaren niet ongebruikelijk is. Hoewel het voor de 
hand ligt om op basis van de strafbedreiging van twaalf jaar te vooronderstellen dat een derge-
lijke straf niet ongebruikelijk is, wijst onderhavig onderzoek uit dat er een grote variatie is in 
straffen voor soortgelijke delicten, waarbij een gevangenisstraf van enkele jaren juist uitzonder-
lijk is. Van de 165 voor hands-on ontucht veroordeelde daders kregen er immers slechts twaalf 
(7%) een gevangenistraf van twee jaar of langer (zie Figuur 2.2).

Jeugdstrafrecht
Van de verdachten berecht volgens het jeugdstrafrecht is slechts ten aanzien van drie verdachten een 
onvoorwaardelijke of deels voorwaardelijke jeugddetentie geëist. Dit aantal is te klein om de samen-
hang tussen de strafeis en strafoplegging te berekenen. 

2.3.2 Opgelegde duur van de vrijheidsstraf
Zoals weergegeven in Tabellen 2.2 en 2.3 zijn er 83 daders die een (gedeeltelijk) onvoorwaardelijke vrij-
heidsstraf moeten uitzitten vanwege het plegen van uitsluitend hands-on zedenfeiten (N=80 volwas-
senstrafrecht, N=3 jeugdstrafrecht). De duur van de vrijheidsbenemende straf loopt zeer uiteen, zowel 
voor de daders die binnen het jeugdstrafrecht zijn berecht als de daders berecht volgens het volwassen-
strafrecht.

49 Rb. Noord-Nederland 22 januari 2013, ECLI:NL:RBNNE:2013:BY9090.
50 Rb. Den Haag 7 november 2013, 09-715845-12 (niet gepubliceerd).



28
Ontucht vOOr de rechter – Deel 2: De straffen

Volwassenstrafrecht
De duur van de onvoorwaardelijke gevangenisstraf opgelegd aan daders die volgens het volwassenstraf-
recht zijn berecht variëert van één dag tot een maximum van tien jaar. De gemiddelde duur van de straf 
is korter dan een jaar, namelijk 352 dagen (SD=383,33).51 Op gevangenisstraffen van korter dan een jaar 
is de regeling van voorwaardelijke invrijheidstelling niet van toepassing, hetgeen betekent dat deze 
daders hun gehele straf moeten uitzitten.52 

Gezien de zeer grote variëteit in de opgelegde straffen, geeft het gemiddelde onvoldoende inzicht in de 
diversiteit van de gevangenisduur. De mediaan is 240 dagen (8 maanden), hetgeen inhoudt dat 50% van 
de daders minder dan 240 dagen gevangenisstraf krijgt, en 50% van de daders meer. De precieze duur 
van de gevangenisstraf, is weergegeven in onderstaande figuur.

Figuur 2.3 Duur van het deel onvoorwaardelijke gevangenisstraf (N=80).53

Bron: Veroordelende vonnissen ontucht 2012-2013.

In §2.2.2. kwam aan bod dat slechts ruim de helft van de volwassen daders terzake ontucht met een kind 
een vrijheidsbenemende straf krijgt (57%). Zoals blijkt uit bovenstaande figuur krijgt bijna twee derde 
van hen (65%) een straf die korter dan een jaar duurt, waarvan het grootste deel minder dan zes maan-
den gevangenisstraf krijgt. Dit is opvallend kort wanneer in ogenschouw wordt genomen dat het gaat 
om veroordelingen voor delicten die een strafbedreiging van zes tot twaalf jaar kennen. In de volgende 
hoofdstukken wordt nader geanalyseerd welke factoren van invloed zijn op de duur van de gevangenis-

51 De gemiddelde duur is berekend op basis van 79 daders. De dader met een maximum van tien jaar is verwijderd 
omdat deze als uitschieter de resultaten te veel vertekent.

52 Op daders die tot een onvoorwaardelijke gevangenisstraf van een jaar of langer worden veroordeeld is de regeling 
van de voorwaardelijke invrijheidstelling wel van toepassing (art. 15 Sr) hetgeen betekent dat zij onder voorwaarden 
eerder vrijkomen. Daders met een gevangenisstraf tussen de één en twee jaar komen na een jaar plus een derde van 
het gedeelte boven het jaar voorwaardelijk vrij (art. 15 lid 1 Sr). Daders met een onvoorwaardelijke gevangenisstraf 
van twee jaar of langer komen na twee derde van hun straf vrij (art. 15 lid 2 Sr). Voor daders aan wie een deels voor-
waardelijke gevangenisstraf is opgelegd geldt de voorwaardelijke invrijheidstelling niet.

53 Een maand is dertig dagen, een jaar is 365 dagen.

6 maanden -
1 jaar

1-2 jaar 2-4 jaar >4 jaar1-6
maanden

< 1 maand

0%

5%

10%

15%

20%

25%

30%



29
Ontucht vOOr de rechter – Deel 2: De straffen

straf (Hoofdstuk 3), alsmede de factoren die de rechter zelf expliciet benoemt in zijn strafmotivering 
(Hoofdstuk 4). 

Jeugdstrafrecht
Van de drie minderjarige daders aan wie een (deels) (on) voorwaardelijke jeugddetentie werd opgelegd 
loopt het onvoorwaardelijke deel uiteen van 2 tot 117 dagen. Dat de vrijheidsbenemende straffen voor 
daders berecht met toepassing van het jeugdstrafrecht een stuk lager liggen dan bij daders berecht bin-
nen het volwassenstrafrecht is goed verklaarbaar gelet op het lagere strafmaximum binnen het jeugd-
strafrecht. Ook met het oog op het pedagogisch karakter van het jeugdstrafrecht ligt een lange vrijheids-
benemende straf voor een minderjarige dader niet snel voor de hand. 

Gezien het kleine aantal minderjarige daders aan wie een onvoorwaardelijke vrijheidsstraf werd opge-
legd, kan niet  statistisch getoetst worden of de opgelegde duur van de vrijheidsstraf verschilt ten op-
zichte van daders berecht binnen het volwassenstrafrecht.

Jeugddetentie aan minderjarige daders, drie zaken
Van de 25 minderjarige verdachten die volgens het jeugdstrafrecht werden berecht, legde de 
rechter aan drie van hen geheel onvoorwaardelijke (N=1) dan wel deels voorwaardelijke (N=2) 
jeugddetentie op. Om wat voor zaken ging dit? 

De zwaarste straf werd opgelegd aan een destijds veertienjarige jongen die met zijn vinger in de 
vagina van een zevenjarig meisje drong.54 De jongen had in de speeltuin een willekeurig meisje 
onder zijn arm gepakt en meegenomen naar zijn slaapkamer, waar hij haar vervolgens misbruik-
te. De Rechtbank Rotterdam oordeelde dat de jongen sterk verminderd toerekeningsvatbaar 
was. De jongen werd veroordeeld tot 117 dagen jeugddetentie en een voorwaardelijke PIJ, met 
een proeftijd van drie jaar. 

De Rechtbank Haarlem veroordeelde in een andere zaak een dertienjarige jongen voor het anaal 
penetreren van twee jongens van acht respectievelijk negen jaar oud en het zich oraal laten be-
vredigen door één van de slachtoffers.55 Ook in deze zaak oordeelde de rechter dat de dader sterk 
verminderd toerekeningsvatbaar was. Aan de jonge dader werd jeugddetentie voor de duur van 
100 dagen, waarvan 56 dagen voorwaardelijk opgelegd, alsmede een leerstraf van 20 uur en een 
proeftijd van drie jaar.

Tot slot legde de Rechtbank Zeeland-West-Brabant jeugddetentie voor de duur van drie maan-
den en twee dagen, waarvan drie maanden voorwaardelijk op aan een vijftienjarige jongen die 
twee zusjes van acht en tien jaar oud had misbruikt.56 Bij het oudste slachtoffer was sprake van 
binnendringen met zijn vinger in haar vagina en van een tongzoen. Het jongste slachtoffer was 
door de dader betast. Naast de deels voorwaardelijke jeugddetentie legde de rechter een werk-
straf van 150 uur op alsmede bijzondere voorwaarden, waaronder een behandelverplichting, met 
een proeftijd van twee jaar.  

54 Rb. Rotterdam 15 augustus 2013, 10-690161-13 (niet gepubliceerd).
55 Rb. Haarlem 22 november 2012, 15-750077-11 (niet gepubliceerd).
56 Rb. Zeeland-West-Brabant 24 april 2013, ECLI:NL:RBZWB:2013:3815.



30
Ontucht vOOr de rechter – Deel 2: De straffen

2.4 Maatregelen

Naast een straf legde de rechter in een groot aantal zaken ook een maatregel op aan de dader. In de 
meeste gevallen ging het om een schadevergoedingsmaatregel (N=100), en in enkele gevallen om ter 
beschikking stelling (TBS) of plaatsing in een inrichting voor jeugdigen (PIJ). Aan drie daders werd de 
maatregel onttrekking aan het verkeer opgelegd.

2.4.1 TBS en PIJ
De maatregelen TBS en PIJ worden slechts sporadisch opgelegd. Van de 165 daders die werden veroor-
deeld voor uitsluitend hands-on ontucht, werd aan 8 daders (5%) een TBS- of PIJ-maatregel opgelegd. 
Van de 140 daders berecht volgens het volwassenstrafrecht ging het in twee gevallen om TBS met dwang-
verpleging, en in vier gevallen om TBS met voorwaarden. In alle zes gevallen werd de maatregel gecom-
bineerd met een geheel onvoorwaardelijke gevangenisstraf, zoals blijkt uit Tabel 2.3.

Uit Tabel 2.3 blijkt dat van de 25 daders berecht binnen het jeugdstrafrecht voor uitsluitend hands-on 
ontucht er twee een PIJ-maatregel kregen: één dader kreeg een geheel onvoorwaardelijke PIJ, zonder 
dat daar een straf aan was gekoppeld, de andere dader kreeg onvoorwaardelijke jeugddetentie in com-
binatie met een voorwaardelijke PIJ-maatregel. 

2.4.2 De schadevergoedingsmaatregel
Een kind dat slachtoffer wordt van een zedendelict heeft in de meeste gevallen schade opgelopen. Deze 
schade kan materiëel van aard zijn, bijvoorbeeld omdat kleding is beschadigd tijdens het delict, of van-
wege kosten voor therapie om de gebeurtenis te verwerken. Veel vaker is de schade (met name) imma-
teriëel. Het gaat dan om psychische schade als gevolg van het delict. Wanneer het slachtoffer schade 
heeft geleden kan het in de strafzaak een vordering benadeelde partij indienen. Wanneer de rechtbank 
deze vordering toewijst moet de dader het toegewezen bedrag aan het slachtoffer betalen. 

Van de 241 slachtoffers van ontucht dienden 134 (56%) er een vordering benadeelde partij in. Deze vor-
deringen hadden in ruim de helft van de gevallen (N=71; 56%) betrekking op zowel materiële als imma-
teriële schade, in ruim een derde (N=47; 35%) ging het om uitsluitend immateriële schade. De rechter 
wees de vordering benadeelde partij in de meeste gevallen gedeeltelijk (N=86; 64%) of geheel (N=37; 
28%) toe. Negen vorderingen werden niet ontvankelijk verklaard. Daarnaast wees de rechter in twee 
gevallen de vordering benadeelde partij af. 

Vordering benadeelde partij afgewezen, twee zaken
In twee zaken wees de rechter de vordering benadeelde partij af. In de eerste zaak veroordeelde 
de Rechtbank Rotterdam een man die op zijn 25e meermalen gemeenschap had met een meisje 
van 14 jaar. In de strafmotivering valt te lezen dat het erop lijkt dat de seks plaatsvond met we-
derzijdse goedkeuring. Het slachtoffer dient een vordering tot vergoeding van immateriële scha-
de in, voor een bedrag van 2750 euro. De rechtbank oordeelt: ‘De vordering zal worden afgewe-
zen nu, gelet op de inhoud van en de toelichting op de vordering, het verhandelde ter 
terechtzitting en de onderliggende dossierstukken, onvoldoende vast is komen te staan de be-



31
Ontucht vOOr de rechter – Deel 2: De straffen

nadeelde partij als gevolg van het thans bewezen verklaarde feit rechtstreeks immateriële schade 
is toegebracht.’57

In een andere zaak waarin de vordering benadeelde partij werd afgewezen veroordeelde de Rechtbank 
Den Haag een jongen die op zijn veertiende zijn vijfjarige neefje had gepijpt en afgetrokken. Namens 
het slachtoffer wordt 1500 euro aan immateriële schadevergoeding gevorderd. De rechtbank oordeelt 
als volgt: ‘De rechtbank zal de vordering van de benadeelde partij afwijzen, aangezien de behandeling 
van de vordering een onevenredige belasting van het strafgeding oplevert. De rechtbank is van oordeel 
dat uit de aangifte en de overige verklaringen in het dossier, waaronder de bevindingen van de huisarts, 
niet is gebleken dat bij het slachtoffer sprake is van dusdanige geestelijke gevolgen naar aanleiding van 
het gebeurde, dat therapeutische behandeling is geboden. In hoeverre de schade aan de voorhuid van 
het slachtoffer kan worden toegerekend aan het ontuchtig handelen van de verdachte, behoeft een 
dermate nadere onderbouwing, dat vertraging en belasting van het strafgeding aan de orde is.’58 

Dat de behandeling een onevenredige belasting van het strafgeding oplevert is geen reden om 
de vordering af te wijzen: de vordering had om die reden niet-ontvankelijk kunnen worden ver-
klaard op grond van artikel 361 lid 3 Sv, hetgeen het slachtoffer in staat had gesteld een vordering 
bij de civiele rechter in te dienen. 

De rechter kan naast het toekennen van de vordering benadeelde partij ingevolge artikel 36f Sr tevens een 
schadevergoedingsmaatregel aan de dader opleggen. Voor slachtoffers van gewelds- en zedendelicten 
geldt daarbij de zogenoemde voorschotregeling.59 Dankzij de voorschotregeling zijn slachtoffers van ze-
dendelicten gegarandeerd van de uitkering van het door de rechter toegekende schadebedrag. Wanneer de 
dader verzaakt te betalen keert de Staat het bedrag uit aan het slachtoffer, en gaat vervolgens zelf achter de 
dader aan om het bedrag te innen. Op deze manier wordt het slachtoffer hiermee niet belast. 

Van de 123 slachtoffers bij wie de rechter de vordering benadeelde partij gedeeltelijk of geheel toewees, 
legde zij in 120 gevallen tevens de schadevergoedingsmaatregel uit artikel 36f Sr op. Deze 120 schadever-
goedingsmaatregelen hebben betrekking op 100 daders. Van de drie gevallen waarin de vordering bena-
deelde partij wel (gedeeltelijk of geheel) werd toegewezen, maar waarbij geen schadevergoedingsmaat-
regel werd opgelegd was in twee gevallen sprake van een dader jonger dan veertien jaar.60 In één geval 
betrof het een vordering tot schadevergoeding van een jongen die misbruikt was door zijn vier jaar ou-
dere broer. ‘Gelet op de persoonlijke omstandigheden van verdachte en de familiaire relatie die hij heeft 
met het slachtoffer’ legt de rechter in deze zaak geen schadevergoedingsmaatregel op.61 Het is opmer-
kelijk dat deze omstandigheden een rol spelen bij de vraag of een schadevergoedingsmaatregel moet 
worden opgelegd. Of er sprake is van een familiaire relatie tussen dader en slachtoffer is hierbij immers 
niet relevant. Evenmin is onduidelijk waarom persoonlijke omstandigheden een schadevergoedings-
maatregel in de weg zouden moeten staan. Als gevolg van de beslissing om geen schadvergoedingsmaat-

57 Rb. Rotterdam 8 juni 2012, 10-750205-10 (niet gepubliceerd).
58 Rb. Den Haag 3 oktober 2013, ECLI:NL:RBDHA:2013:18229.
59 Art. 36f lid 7 Sr jo. art. 1 Uitvoeringsbesluit voorschot schadevergoedingsmaatregel.
60 De schadevergoedingsmaatregel kan alleen worden opgelegd voor zover de minderjarige civielrechtelijk aansprake-

lijk is voor de door hem toegebrachte schade. Aansprakelijkheid is uitgesloten voor twaalf- en dertienjarige daders 
ingevolge art. 6:164 BW. Zie Cleiren, Crijns & Verpalen 2014, art. 77h Sr aant. 6 onder e.

61 Rb. Oost-Nederland 31 januari 2013, 07-651021-12 (niet gepubliceerd).



32
Ontucht vOOr de rechter – Deel 2: De straffen

regel op te leggen wordt het slachtoffer zelf met de executie ervan belast. Als de dader niet betaalt blijft 
het slachtoffer met lege handen achter.   

2.5 Bijzondere voorwaarden

Zoals blijkt uit §2.2.2 krijgt een substantieel deel van de daders een (deels) voorwaardelijke straf. Aan 
een (deels) voorwaardelijke straf kunnen naast algemene voorwaarden ingevolge artikel 14c lid 2 Sr ook 
bijzondere voorwaarden worden verbonden. In deze paragraaf wordt kort stilgestaan bij de door de 
rechter opgelegde bijzondere voorwaarden.62 

Volwassenstrafrecht
Van de 140 volwassen daders die zijn veroordeeld voor uitsluitend hands-on ontucht kregen er 113 een 
(deels) voorwaardelijke straf.63 Bij 65% van hen (N=73) worden er bijzondere voorwaarden verbonden aan 
deze straf. Het vaakst legt de rechter een combinatie van controlerende en gedragsbeïnvloedende voor-
waarden op (N=48; 66%). Meestal gaat het om een combinatie van reclasseringstoezicht (controlerende 
voorwaarde) en een behandeling voor zedendelinquenten (gedragsbeïnvloedende voorwaarde). Aan 31% 
(N=21)64 van de volwassen daders aan wie bijzondere voorwaarden werden opgelegd, worden ook andere 
bijzondere voorwaarden dan controlerende en gedragsbeïnvloedende voorwaarden opgelegd. Het gaat in 
deze gevallen bijvoorbeeld om een locatieverbod of een contactverbod met het slachtoffer. 

Bijzondere voorwaarden nader bekeken
Dat onder bijzondere voorwaarden een veelheid aan voorwaarden kan vallen illustreren onder-
staande twee zaken.

De Rechtbank Zeeland-West-Brabant veroordeelt in 2013 een opa voor het misbruiken van zijn 
twee kleinzonen.65 De rechtbank legt aan hem een taakstraf op van 240 uur en daarnaast een 
geheel voorwaardelijke gevangenisstraf van zes maanden met een proeftijd van twee jaar. Aan 
de voorwaardelijke gevangenisstraf zijn bijzondere voorwaarden verbonden. De controlerende 
voorwaarde betreft reclasseringstoezicht; de verdachte moet zich houden aan de aanwijzingen 
van de reclassering en moet zich daar melden. De verdachte moet ook zijn behandeling voor 
seksueel grensoverschrijdend gedrag voortzetten, en medicatie die hij in het kader van zijn be-
handeling krijgt blijven nemen. Tot slot geldt er ook een contactverbod met de twee slachtoffers. 
Deze laatste voorwaarde valt in de categorie ‘overige bijzondere voorwaarden’. 

Aan een man die een meisje van haar negende tot haar twaalfde jaar misbruikte legt de Recht-
bank Assen een gevangenisstraf van drie jaar op, waarvan een jaar voorwaardelijk met een proef-

62 Op de eis ten aanzien van de bijzondere voorwaarden wordt in dit rapport niet ingegaan.
63 Te weten: geheel onvoorwaardelijke gevangenisstraf met (deels voorwaardelijke) taakstraf: N=1 + deels voorwaarde-

lijke gevangenisstraf: N=58 + geheel voorwaardelijke gevangenisstraf: N=50 + deels voorwaardelijke taakstraf: N=3 + 
geheel voorwaardelijke taakstraf: N=1 = 113. Zie Tabel 2.2.

64 Aan achttien daders werd een combinatie van controlerende, gedragsbeïnvloedende en overige voorwaarden opge-
legd; aan één een combinatie van controlerende en overige voorwaarden, en aan twee daders werden alleen overige 
voorwaarden opgelegd. 

65 Rb. Zeeland-West-Brabant 3 december 2013, 02-666148-12 (niet gepubliceerd).



33
Ontucht vOOr de rechter – Deel 2: De straffen

tijd van drie jaar.66 Aan het voorwaardelijk deel van de gevangenisstraf is een intensief behandel-
traject verbonden, tot uitdrukking gebracht in diverse bijzondere voorwaarden. Zo moet de dader 
zich na de detentie laten opnemen in een forensische psychiatrische kliniek. Na die behandeling 
moet hij zich ambulant verder laten behandelen. Deze voorwaarden betreffen gedragsbeïnvloe-
dende voorwaarden. De controlerende voorwaarde betreft het feit dat hij zich moet houden aan 
de aanwijzingen van de reclassering. Tot slot mag de dader geen contact opnemen met het 
slachtoffer of haar directe familieleden (‘overige voorwaarden’). De officier van justitie had daar-
naast ook gevorderd een locatiegebod/-verbod op te leggen. De rechtbank gaat in deze eis niet 
mee op advies van de reclassering. 

Bij dertien daders (18%) beval de rechtbank dat de bijzondere voorwaarden dadelijk uitvoerbaar zijn. De 
dadelijke uitvoerbaarheid is geregeld in artikel 14e Sr, welke bepaling op 1 april 2012 in werking trad. Met 
dadelijke uitvoerbaarheid wordt voorkomen dat een veroordeelde door het instellen van hoger beroep 
zich onttrekt aan het toezicht van justitie. Vereist is dat er ‘ernstig rekening  mee moet worden gehouden 
dat de veroordeelde wederom een misdrijf zal begaan dat gericht is tegen of gevaar veroorzaakt voor de 
onaantastbaarheid van het lichaam van een of meer personen’ (artikel 14e lid 1 Sr). 

Jeugdstrafrecht
Van de 22 minderjarige daders aan wie de rechtbank een (deels) voorwaardelijke straf oplegde, verbond 
de rechtbank bij 19 (86%) van hen bijzondere voorwaarden (voor minderjarigen geregeld in artikel 77z 
Sr) aan de straf. In de meeste gevallen was – evenals bij de volwassen daders – sprake van een combina-
tie van controlerende en gedragsbeïnvloedende voorwaarden (N=12, 63% van de 19 daders). In vier geval-
len (21% van de 19 daders) beval de rechter dat de bijzondere voorwaarden dadelijk uitvoerbaar waren 
(artikel 77za Sr). 

2.5.1 Proeftijd 
Bij een (deels) voorwaardelijke straf stelt de rechter een proeftijd vast. Tijdens de proeftijd gelden de 
algemene voorwaarden uit artikel 14c lid 1 Sr. Indien de rechter bijzondere voorwaarden heeft opgelegd 
dan gelden deze gedurende de proeftijd of gedurende een door de rechter bepaald deel van de proeftijd. 
Op grond van artikel 14b lid 2 Sr bedraagt de proeftijd voor daders berecht volgens het volwassenstraf-
recht in beginsel maximaal drie jaar, en maximaal tien jaar indien er ernstig rekening mee moet worden 
gehouden dat de veroordeelde opnieuw een misdrijf zal begaan dat gericht is tegen of gevaar veroor-
zaakt voor de onaantastbaarheid van het lichaam van een of meer personen. De maximale proeftijd van 
tien jaar werd ingevoerd in 2012. Voor daders berecht vóór 1 oktober 2012 geldt een proeftijd van maxi-
maal drie jaar.67 

66 Rb. Noord-Nederland 2 april 2013, 17-880421-12 (niet gepubliceerd).
67 Aangezien de verruiming van de proeftijd niet is aan te merken als een wijziging van wetgeving ten aanzien van de 

strafbaarstelling of strafbedreiging is onmiddellijke toepassing niet in strijd met het legaliteitsbeginsel. Zie HR 27 
augustus 2013, ECLI:NL:HR:2013:493.



34
Ontucht vOOr de rechter – Deel 2: De straffen

Figuur 2.4 Duur van de proeftijd voor daders die binnen het volwassenstrafrecht zijn 
berecht (N=113) en daders berecht binnen het jeugdstrafrecht (N=22).
Bron: Veroordelende vonnissen ontucht 2012-2013.

Zoals blijkt uit bovenstaande figuur werd aan de meeste daders met een (deels) voorwaardelijke straf een 
proeftijd van twee jaar opgelegd. De maximale proeftijd van tien jaar werd aan geen enkele dader van 
ontucht met een kind opgelegd. Wel kregen negen volwassen daders een proeftijd van vijf jaar. Het feit 
dat de rechter aan slechts enkele van de in 2012 en 2013 veroordeelde daders een proeftijd van meer dan 
drie jaar oplegde kan voor een deel verklaard worden door het feit dat deze wettelijke verruiming van de 
proeftijd slechts van toepassing was op ruim de helft van de bestudeerde zaken. Overigens springt hier-
bij één zaak in het oog: De Rechtbank Zutphen veroordeelde in juli 2012 een man die twee tienermeisjes 
had misbruikt tot een gevangenisstraf van 32 maanden waarvan 16 maanden voorwaardelijk, met een 
proeftijd van vijf jaar.68 Hiertoe overweegt de rechtbank het volgende: ‘De rechtbank ziet echter aanlei-
ding om een langere proeftijd dan gevorderd aan de bijzondere voorwaarden te verbinden, te weten van 
5 jaar. De rechtbank acht deze langere proeftijd noodzakelijk, nu er (zonder behandeling en reclasse-
ringstoezicht) ernstig rekening moet worden gehouden met het feit dat verdachte wederom dergelijke 
misdrijven zal begaan.’69 Het feit dat op de datum van de uitspraak nog een maximale proeftijd van drie 
jaar gold is met deze uitspraak in tegenspraak.

De proeftijd bij daders berecht binnen het jeugdstrafrecht bedroeg in de meeste gevallen twee jaar. Dit 
is wettelijk gezien ook de maximale duur van de proeftijd binnen het jeugdstrafrecht (artikel 77y Sr). 
Opvallend is dat de rechter desondanks aan een minderjarige dader berecht binnen het jeugdstrafrecht, 
op vordering van de officier van justitie, een proeftijd van drie jaar oplegde.70 Dit is boven het wettelijke 
maximum van twee jaar en lijkt daarmee strijdig met de wet. 

68 Rb. Zutphen 11 juli 2012, 06-940325-11 (niet gepubliceerd).
69 Rb. Zutphen 11 juli 2012, 06-940325-11 (niet gepubliceerd).
70 Rb. Haarlem 22 november 2012, 15-750077-11 (niet gepubliceerd). Overigens kan in het kader van een voorwaarde-

lijke PIJ-maatregel wel een proeftijd van drie jaar worden opgelegd. Dit was in een zaak het geval: Rb. Rotterdam 15 
augustus 2013, 10-690161-13 (niet gepubliceerd).

volwassenen

minderjarigen

0%

10%

20%

30%

40%

50%

60%

70%

80%

90%

1 jaar 2 jaar 3 jaar 5 jaar



35
Ontucht vOOr de rechter – Deel 2: De straffen

2.6 Conclusie

De bestudeerde vonnissen hebben alle betrekking op het plegen van hands-on ontucht met een min-
derjarig slachtoffer. Uit deel 1 van dit onderzoek bleek reeds dat het in 89% van de zaken gaat om het 
aanraken van de geslachtsdelen en/of vaginaal, anaal of oraal binnendringen.71 De bewezenverklaarde 
feiten betreffen dus ernstige vormen van seksueel misbruik. De delicten worden dan ook bedreigd met 
forse vrijheidsstraffen, variërend van zes tot twaalf jaar gevangenisstraf. 

Vaak geen gevangenisstraf
In de praktijk blijkt echter dat de maximale straffen bij lange na niet worden opgelegd. Sterker nog, 43% 
van de volwassen daders krijgt geen gevangenisstraf, maar een geheel voorwaardelijke gevangenisstraf 
of taakstraf. Van de volwassen daders die wel de gevangenis in moeten, gaat het in de meeste gevallen 
om een deels voorwaardelijke gevangenisstraf. Aan een (deels) voorwaardelijke straf verbindt de rechter 
in tweederde van de gevallen bijzondere voorwaarden. 

De opgelegde strafmodaliteiten verschillen van de door het OM geëiste straffen, maar deze verschillen 
zijn niet bijzonder groot. In driekwart van de zaken legt de rechter namelijk dezelfde strafmodaliteit op 
als door het OM werd geëist. In één op de vijf zaken kiest de rechter voor een lichtere strafmodaliteit. 
Het gaat dan voornamelijk om zaken waarbij het OM een deels voorwaardelijke gevangenisstraf eist en 
de rechter een geheel voorwaardelijke gevangenisstraf oplegt. 

Relatief korte gevangenisstraffen
Van de volwassen daders die een (deels voorwaardelijke of onvoorwaardelijke) gevangenisstraf moeten 
uitzitten valt de straf in de meeste gevallen fors lager uit dan wat wettelijk mogelijk is. De straffen vari-
eren van één dag tot tien jaar gevangenisstraf, maar bij de meeste daders die een gevangenisstraf krijgen, 
duurt de gevangenisstraf (het onvoorwaardelijke deel) korter dan een jaar. Van alle volwassen daders die 
worden veroordeeld voor ontucht met een kind belandt slechts één op de vijf (N=28) een jaar of langer 
in de gevangenis.72 Gevangenisstraffen van vier jaar of langer komen enigszins in de buurt van de wet-
telijke strafmaxima, maar zijn zeldzaam; slechts 3% (N=4) van de volwassen daders krijgt een gevangenis-
straf die de vier jaar te boven gaat. 

Hoe langer de geëiste duur van de gevangenisstraf, hoe hoger de gevangenisstraf die de rechter oplegt. 
Maar net als bij de strafmodaliteit geldt ook hier dat sprake is van een significant verschil. Het OM eist 
substantiëel langere gevangenisstraffen dan de rechtbank oplegt. In bijna driekwart van de gevallen legt 
de rechtbank een kortere gevangenisstraf op dan door het OM is geëist, of komt de rechter helemaal niet 
tot een gevangenisstraf. Het verschil tussen eis en oplegging is in tweederde van de gevallen zes maan-
den of langer, en in een kwart van de gevallen bedraagt het verschil tussen eis en oplegging een jaar of 
langer onvoorwaardelijke gevangenisstraf. 

71 Nationaal Rapporteur 2016, pp. 10-12.
72 Op daders die tot een onvoorwaardelijke gevangenisstraf van een jaar of langer worden veroordeeld is de regeling 

van de voorwaardelijke invrijheidstelling van toepassing (art. 15 Sr) hetgeen betekent dat zij onder voorwaarden 
eerder vrijkomen. Daders met een gevangenisstraf tussen de een en twee jaar komen na een jaar plus een derde van 
het gedeelte boven het jaar voorwaardelijk vrij (art. 15 lid 1 Sr). Daders met een onvoorwaardelijke gevangenisstraf 
van twee jaar of langer komen na twee derde van hun straf vrij (art. 15 lid 2 Sr). Voor daders aan wie een deels voor-
waardelijke gevangenisstraf is opgelegd geldt de voorwaardelijke invrijheidstelling niet. 

https://www.nationaalrapporteur.nl/Publicaties/Ontucht-voor-de-rechter/index.aspx


36
Ontucht vOOr de rechter – Deel 2: De straffen

Minderjarige daders krijgen andere en lichtere straffen 
Daders berecht volgens het jeugdstrafrecht plegen even ernstige seksuele handelingen als de volwassen 
daders uit het onderzoek.73 Wel krijgen minderjarige daders berecht binnen het jeugdstrafrecht in de 
praktijk significant vaker een lichtere strafmodaliteit dan volwassen ontuchtplegers. Zo kreeg 84% van 
de minderjarige daders geen vrijheidsbenemende straf of maatregel. Aan hen werd geheel voorwaarde-
lijke jeugddetentie (44%) of een taakstraf (40%) opgelegd. Met de invoering van het taakstrafverbod in 
het minderjarigenstrafrecht zijn taakstraffen als zwaarste strafmodaliteit tegenwoordig in beginsel niet 
meer mogelijk. Onvoorwaardelijke of deels voorwaardelijke jeugddetentie vormt de uitzondering bij 
minderjarigen. Dit is te verklaren vanuit de verschillende strafdoelen die gelden voor minderjarigen ten 
opzichte van volwassen daders, alsmede door het verschil in strafmaximum.

Beroepsverbod weinig toegepast
De rechter heeft naast de hoofdstraffen ook de mogelijkheid om aan ontuchtplegers een beroepsverbod 
op te leggen wanneer het delict in de beroepsuitoefening is gepleegd. Hoewel uit deel 1 van dit onder-
zoek blijkt dat één op de tien slachtoffers werd misbruikt door iemand die met kinderen werkte, legde 
de rechter aan slechts twee daders een beroepsverbod op. Een beroepsverbod heeft een duidelijke meer-
waarde voor beroepen waarbij men als zelfstandige werkt, evenals in gevallen waarin de werkgever niet 
op de hoogte is van de veroordeling, bijvoorbeeld wanneer de dader geen gevangenisstraf krijgt. Het is 
dan ook opmerkelijk dat van deze – speciaal voor zedendelicten in het leven geroepen – bijkomende 
straf in de praktijk nauwelijks gebruik wordt gemaakt. 

Vooruitblik
Hoewel de gepleegde ontuchtdelicten veel overeenkomsten vertonen wanneer wordt gekeken naar de 
aard van de gepleegde seksuele handelingen lopen de straffen zeer uiteen. Daarbij valt het op dat relatief 
weinig daders een (onvoorwaardelijke of deels voorwaardelijke) vrijheidsstraf krijgen en dat de duur van 
deze straf in de meeste gevallen kort is. De volgende twee hoofdstukken geven meer inzicht in de tot-
standkoming van de straffen. In Hoofdstuk 3 wordt aan de hand van statistische modellen geanalyseerd 
welke factoren van invloed zijn op de variatie in straffen, waarna in Hoofdstuk 4 een kwalitatieve ana-
lyse van de strafmotiveringen volgt.

73 Nationaal Rapporteur 2016, p. 15.

https://www.nationaalrapporteur.nl/Publicaties/Ontucht-voor-de-rechter/index.aspx


3 Wat vertelt de statistiek ons over de straf?  

3.1 Inleiding

In het vorige hoofdstuk is uiteengezet welke straffen het Openbaar Ministerie (OM) heeft geëist en de 
rechtbank heeft opgelegd aan daders van hands-on ontucht. De straffen voor soortgelijke delicten vari-
eren van een taakstraf of geheel voorwaardelijke gevangenisstraf tot een langdurige onvoorwaardelijke 
gevangenisstraf. Waarom legt de rechter aan de ene ontuchtpleger een gevangenisstraf op van enkele 
dagen, en aan de ander een gevangenisstraf van twee jaar? 

In dit hoofdstuk wordt onderzocht welke juridische-, proces-, dader-, slachtoffer- en delictkenmerken 
de strafmodaliteit en de hoogte van de straf beïnvloeden, op basis van de beschikbare informatie uit de 
bestudeerde vonnissen. Zo wordt in dit hoofdstuk statistisch getoetst of onder meer de wettelijke straf-
bedreiging, de wettelijke strafverzwaringsgronden, het strafrechtelijk verleden van de dader of het ge-
slacht van de slachtoffers van invloed zijn op de geëiste en opgelegde straffen. Om de invloed van de 
verschillende factoren op de straf te kunnen onderzoeken is gekeken naar de groep hands-on ontucht 
daders die volgens het volwassenstrafrecht werd gestraft.1 Op groepsniveau biedt dit hoofdstuk een 
antwoord op de vraag waarom sommige ontuchtplegers zwaarder en langer gestraft worden dan ande-
ren. De resultaten hoeven echter niet direct te verklaren waarom in twee individuele zaken de ene dader 
drie maanden voorwaardelijk krijgt en de ander een gevangenisstraf van twee jaar.  

In dit hoofdstuk wordt statistisch getoetst wat de invloed is van twaalf meetbare factoren op zowel de 
strafeis als de strafoplegging. Hierbij wordt eerst gekeken naar de invloed van deze factoren op de straf-
modaliteit, en vervolgens op de duur van het onvoorwaardelijk deel van de gevangenisstraf.  Een hiaat 
binnen dit onderzoek is dat de analyse over de opgelegde strafmodaliteit onvoldoende betrouwbaar 
bleek te zijn. Dit betekent dat dit hoofdstuk geen antwoord kan bieden op de vraag welke factoren een 
rol spelen bij de beslissing van de rechter om een bepaald type straf op te leggen.

Omdat er weinig bekend is over de invloed van factoren op de straf specifiek in ontuchtzaken, zijn de 
kwantitatieve analyses exploratief van aard. De factoren die objectief en meetbaar van invloed zijn op 

1 Van de 165 voor uitsluitend hands-on ontucht veroordeelde daders waren er 25 die volgens het jeugdstrafrecht zijn 
berecht (zie Hoofdstuk 2). Aangezien dit aantal zo klein is, is er voor gekozen om alleen de factoren te analyseren 
die van invloed zijn op de straftoemeting bij daders die berecht zijn volgens het volwassenstrafrecht. 



38
Ontucht vOOr de rechter – Deel 2: De straffen

de straf, hoeven niet noodzakerlijkerwijs factoren te zijn die het OM en de rechter bewust en kenbaar 
meewegen in hun beslissing. Een beslissing komt immers voor een deel tot stand op basis van onbe-
wuste denkprocessen.2 De resultaten van deze statistische analyses sluiten dus niet noodzakelijkerwijs 
aan bij het beeld dat officieren van justitie en rechters zelf hebben van de invloed  van bepaalde factoren 
op de straf. De bevindingen uit dit hoofdstuk kunnen dan ook bijdragen aan meer inzicht en bewust-
wording over de invloed van de gemeten factoren op straffen. Duidelijkheid over de straftoemeting is 
immers van belang voor de strafrechtspraktijk als geheel. Zo blijkt bijvoorbeeld dat enkele factoren een 
substantieel deel van de door de rechter opgelegde duur van de gevangenisstraf bepalen. De analyse laat 
onverlet dat naast de meetbare factoren die in dit onderzoek zijn meegenomen, ook andere, niet meet-
bare of niet in uit het vonnis herleidbare factoren een belangrijke rol kunnen spelen bij de totstandko-
ming van een strafeis of strafmaat.  Niet alle feiten en omstandigheden van een strafzaak kunnen im-
mers in een kwantitatief straftoemetingsonderzoek worden meegenomen. Deze beperking is 
(gedeeltelijk) ondervangen door in het volgende hoofdstuk in te gaan op de kenmerken die de rechter 
zelf, volgens de strafmotivering, belangrijk vindt bij het bepalen van de straf. 

Uit het vorige hoofdstuk bleek al dat het sanctiekader voor daders berecht volgens het jeugdstrafrecht 
significant verschilt van diegenen die worden berecht volgens het volwassenstrafrecht. Vanwege de 
grote verschillen zijn de verdachten en daders die binnen het jeugdstrafrecht zijn berecht uitgesloten 
van de analyses die in dit hoofdstuk aan bod komen. En net als in Hoofdstuk 2, zijn ook in dit hoofdstuk 
de verdachten en daders van één of meer andere (niet) zedengerelateerde delictenuitgesloten van de 
analyse.3

Opbouw hoofdstuk
In §3.2 wordt uitgelegd hoe de onderzoeksmethode in elkaar steekt en welke factoren zijn betrokken in 
de analyse. In §3.3 en §3.4 wordt achtereenvolgend ingegaan op de invloed van deze factoren op de 
geëiste strafmodaliteit en de geëiste en opgelegde hoogte van het onvoorwaardelijk deel van de gevan-
genisstraf. Aangezien uit Hoofdstuk 2 is gebleken dat de straf die het OM eist en die de rechtbank oplegt 
significant van elkaar verschillen4 kijkt dit hoofdstuk tevens of de factoren die van invloed zijn op de 
strafduur verschillend zijn voor de belissing van het OM en de rechtbank.  Het hoofdstuk wordt afgeslo-
ten met de conclusie in §3.5.

3.2 Onderzoeksmethode

Voor het onderzoek zijn diverse factoren geselecteerd die van invloed kunnen zijn op de beslissing van 
het OM en de rechtbank om een bepaalde straf te eisen dan wel op te leggen. Hierbij is een onderscheid 
gemaakt tussen factoren die de bandbreedte van de strafmaat bepalen (zoals de strafbedreiging) en 

2 Gommer 2007, p. 133. Deelen 2015, pp. 356-363.
3 In totaal zijn zeventien daders die naast hands-on ontucht feiten werden veroordeeld voor andere feiten uitgesloten 

van de analyse. Tevens zijn acht personen uitgesloten die naast hands-on ontucht feiten ook verdacht werden van 
overige zedenfeiten (verkrachting, aanranding en/of door giften of beloften van geld of goed ontucht plegen) en zes 
personen die verdacht werden van het plegen van andere feiten dan zedenfeiten.

4 Het OM eist zwaardere en langer durende gevangenisstraffen dan dat de rechtbank oplegt.



39
Ontucht vOOr de rechter – Deel 2: De straffen

factoren die binnen deze bandbreedte van invloed zouden kunnen zijn op de hoogte van de straf (zoals 
de mate van toerekeningsvatbaarheid). 

De selectie van factoren
Vele factoren kunnen de straf beïnvloeden. In de analyses is het aantal factoren waarvan de invloed is 
onderzocht op zowel de geëiste als de opgelegde straf beperkt tot twaalf. Daarnaast is voor de opgelegde 
duur van de gevangenisstraf de geëiste strafduur meegenomen als dertiende factor. 

Ten eerste moet de factor op objectieve wijze vindbaar zijn in de bestudeerde vonnissen. Hierdoor is 
informatie over bijvoorbeeld de etnische achtergrond van de dader5 niet beschikbaar en is deze factor 
die de straf zou kunnen beïnvloeden niet meegenomen in het statistisch model. Een andere factor die 
in de literatuur wel wordt benoemd als strafmodaliteitbeïnvloedend, te weten het feit of de dader een 
baan heeft,6 kan om dezelfde reden niet worden meegenomen, nu over de aan- of afwezigheid van een 
baan in bijna geen enkel vonnis informatie is opgenomen. 

Een tweede criterium is dat het moet gaan om kwantificeerbare (meetbare) factoren. Factoren die uit de 
literatuur als (bewust dan wel onbewust) strafmaatbeïnvloedend naar voren komen, zoals de verveelde 
of agressieve opstelling van de verdachte tijdens de rechtszitting,7 of het humeur van de rechter8, 
kunnen om die reden niet worden meegewogen omdat zij niet meetbaar zijn. 

Een derde vereiste is dat per factor een bepaalde ondergrens in de verdeling moet worden gehaald om 
deze mee te kunnen nemen in de analyse. Bij een te scheve verdeling van een factor (in de ene groep zit 
bijvoorbeeld 94% van de daders, en in de andere groep slechts 6%), veroorzaakt de factor een numeriek 
probleem waardoor de statistische analyse niet uitgevoerd kan worden. Om die reden is bijvoorbeeld 
het geslacht van de dader niet meegenomen, omdat het aantal vrouwelijke daders te klein is om de in-
vloed van die factor te kunnen berekenen.9 Hetzelfde geldt voor de zaken waarin sprake was van een 
poging of van medeplichtigheid.  

Op basis van eerdere straftoemetingsonderzoeken zijn er dertien factoren geselecteerd die aan alle bo-
vengenoemde drie criteria voldoen. Voor de indeling  van de factoren is gekozen voor de indeling die 

5 Uit eerder onderzoek blijkt dat de etniciteit van de dader van invloed is op de straftoemetingsbeslissing. Zie bijvoor-
beeld Wermink e.a. 2015; Wermink, de Keijser & Schuyt 2012; Van Wingerden & Wermink 2015; Steffensmeier, Ulmer 
& Kramer 1998.

6 Zie bijvoorbeeld Van Wingerden & Wermink 2015; en Van Wingerden, Moerings & van Wilsem 2011, p. 123.
7 De opstelling kan echter wel degelijk (onbewust) het oordeel van de rechter beïnvloeden. Zie Deelen 2015, p. 360. 

In §4.3.8 wordt ingegaan op hetgeen de rechter in zijn strafmotivering overweegt ten aanzien van de negatieve 
proceshouding van de verdachte. 

8 Deelen 2015, p. 360.
9 Uit eerder onderzoek volgt dat het geslacht van de dader van invloed is op de straf. Zie hierover Wermink, de Keijser 

& Schuyt 2012, en van Wingerden & Wermink 2015 die onderzoeken beschrijven waaruit volgt dat een onvoorwaar-
delijke gevangenisstraf vaker wordt opgelegd aan mannen dan aan vrouwen, en dat de duur van de gevangenisstraf 
bij vrouwen korter is dan bij mannen. Zie ook Van Wingerden, Moerings & Van Wilsem 2011, p. 17; en Steffensmeier, 
Ulmer & Kramer 1998.



40
Ontucht vOOr de rechter – Deel 2: De straffen

Van Wingerden en Nieuwbeerta hebben gebruikt bij hun kwantitatieve straftoemetingsonderzoek bij 
moordenaars,10 te weten juridische-, proces-, dader-, slachtoffer- en delictkenmerken.

Juridische kenmerken
De juridische kenmerken geven aan met welke wettelijke voorschriften het OM en de rechter in het 
concrete geval te maken hebben.11 Wat is de juridische kwalificatie, en welk strafmaximum hoort hier-
bij? De vier onderzochte ontuchtdelicten worden bedreigd met een vrijheidsstraf van respectievelijk zes 
(artikel 247 en 249 lid 1 Sr), acht (artikel 245 Sr) en twaalf jaar (artikel 244 Sr). Deze strafmaxima kunnen 
met een derde worden verhoogd indien sprake is van een wettelijke strafverzwaringsgrond. In de onder-
zochte vonnissen kwamen de wettelijke strafverzwaringsgronden uit artikel 248 Sr, evenals de meer-
daadse samenloop (art. 57 Sr) voor.12 Samen bepalen deze drie factoren (strafbedreiging, strafverzwaring 
op grond van artikel 248 Sr en strafverzwaring op grond van artikel 57 Sr) in onderlinge samenhang de 
bandbreedte waarbinnen de rechter mag straffen. Het ligt voor de hand dat deze factoren van invloed 
zijn op de hoogte van de straf. De wettelijke strafverzwaringsgrond relevante recidive (artikel 43a Sr) is 
niet als zodanig meegenomen in de analyse, omdat deze grond in geen van de bestudeerde vonnissen 
ten laste is gelegd. Zonder toepassing van artikel 43a Sr kan het strafplafond niet worden verhoogd. De 
vraag of het relevante strafblad van invloed is op de straf, is om die reden meegenomen als daderken-
merk. 

1 Ten laste gelegde/bewezen wetsartikelen op basis van de hoogste strafbedreiging 
 Op basis van de hoogste strafbedreiging van het gronddelict is per dader gekeken naar het 

‘zwaarst’ ten laste gelegde en bewezenverklaarde wetsartikel. Wanneer meerdere wetsartikelen 
ten laste zijn gelegd of bewezenverklaard, dan is het artikel met de hoogste strafbedreiging het 
uitgangspunt. Op basis van dit uitgangspunt geldt de volgende indeling: 
• Twaalfjaarsfeit: artikel 244 Sr als zwaarste wetsartikel 
• Achtjaarsfeit: artikel 245 Sr als zwaarste wetsartikel 
• Zesjaarsfeit: artikel 247en/ of 249 lid 1 Sr als zwaarste wetsartikel 

2 Meerdaadse samenloop (art. 57 Sr)
 Ontucht blijft in veel gevallen niet bij een eenmalige gebeurtenis. Een dader kan een slachtoffer 

meerdere malen misbruiken, meerdere slachtoffers elk een keer, of meerdere slachtoffers meer-
dere keren. Deze situaties vallen onder de regeling van de meerdaadse samenloop, zoals gere-
geld in artikel 57 Sr. Op grond van lid 2 van deze bepaling kan de maximumstraf met een derde 
worden verhoogd wanneer sprake is van meerdaadse samenloop. Meerdaadse samenloop kent 
vier verschillende vormen.13 Meestal was in de onderzochte zaken sprake van de vormen ‘conse-

10 Van Wingerden & Nieuwbeerta 2010. Omdat er geen kwantitatieve strafmaatonderzoeken naar zedenzaken konden 
worden gevonden is voor de indeling van factoren gekozen voor dit onderzoek naar de straffen in moordzaken. De 
indeling van factoren in categoriën is eenvoudig toe te passen op andere delicten dan moord en doodslag. 

11 Van Wingerden & Nieuwbeerta 2010, p.13.
12 Alleen wettelijke strafmaatbeïnvloedende factoren die voldoende voorkwamen zijn in de analyse meegenomen. Zo 

kwam de wettelijke strafverlagende factor poging (artikel 45 Sr) in slechts vijf vonnissen voor, en medeplichtigheid 
(artikel 48 Sr) in twee vonnissen. De wettelijke strafverzwaringsgrond in artikel 43a Sr (relevante recidive binnen vijf 
jaar) kwam in geen enkele zaak voor.  

13 Te weten: simultaan meermalen hetzelfde delict, simultaan verschillende delicten, consecutief meermalen het-
zelfde delict, en consecutief verschillende delicten. Zie Cleiren, Crijns & Verpalen 2014, art. 57 Sr aant. 1.



41
Ontucht vOOr de rechter – Deel 2: De straffen

cutief meermalen hetzelfde delict’14 en ‘consecutief verschillende delicten’15.  Het ligt voor de 
hand dat een dader van wie bewezen wordt dat hij meerdere keren ontucht heeft gepleegd 
zwaarder wordt gestraft dan een dader die een keer één kind misbruikte.16 Meerdaadse samen-
loop komt deels overeen met de duur van het misbruik, aangezien eenmalig misbruik (geen 
meerdaadse samenloop) plaats heeft op één dag, terwijl meermalig misbruik (meerdaadse sa-
menloop) in de meeste gevallen – maar niet noodzakelijkerwijs - plaatsvindt op meerdere dagen. 
Wanneer het misbruik op meerdere dagen plaatsvindt kan deze periode betrekking hebben op 
enkele dagen tot vele jaren. Hoe lang het misbruik heeft geduurd kan alleen achterhaald worden 
op basis van de duur van de ten laste gelegde of bewezen verklaarde periode, en kan niet worden 
vastgesteld aan de hand van de classificatie meerdaadse samenloop. Vandaar dat beide factoren 
apart zijn meegenomen (zie factor 9 voor de duur).

3 Strafverzwaringsgronden uit artikel 248 Sr
 De strafverzwaringsgronden uit lid 1 (door twee of meer verenigde personen gepleegd) en lid 2 

(ontucht met het eigen kind) van artikel 248 Sr leveren een wettelijke strafverzwaringsgrond van 
een derde bovenop het strafmaximum op wanneer een van deze gronden wordt bewezen ver-
klaard. Het valt dus te verwachten dat in die gevallen de straf hoger uitvalt dan wanneer geen 
sprake is van deze wettelijke strafverzwaringsgronden.17 

Bovengenoemde drie factoren bepalen het bereik waarbinnen de officier van justitie een straf kan eisen, 
en waarbinnen de rechter zijn straf mag bepalen. Binnen dat bereik spelen allerlei factoren een rol die 
van invloed zijn op de straf; de proces-, dader-, slachtoffer- en delictkenmerken.  

Proceskenmerken
Proceskenmerken hebben betrekking op de omstandigheden van het strafproces. Zo kan het bijvoor-
beeld gaan over de opstelling van de verdachte.18 Met de opstelling van de verdachte gedurende het 
proces is als volgt rekening gehouden: 

4 Ontkennen en bekennen
 Alle onderzochte vonnissen betreffen veroordelingen voor ontucht. In alle vonnissen heeft de 

rechter dus vastgesteld dat de dader het feit heeft gepleegd. Maakt het voor de bestraffing uit of 
de dader de feiten heeft bekend of deze blijft ontkennen? Zo ja, leidt bekennen tot een lagere 

14 Hiervan is bijvoorbeeld sprake wanneer een vader zijn kind gedurende een jaar meermalen misbruikt waarbij steeds 
sprake is van binnendringen (art. 244 Sr), of wanneer een dader meerdere slachtoffers een of meermalen misbruikt 
en dit misbruik steeds onder dezelfde strafbepaling valt. 

15 Hiervan is bijvoorbeeld sprake wanneer een vader zijn kind van haar elfde tot haar veertiende jaar meermalen misbruikt 
waarbij sprake is van binnendringen (art. 244 Sr en art. 245 Sr) of wanneer een dader meerdere slachtoffers een of 
meermalen misbruikt en dit misbruik onder verschillende strafbepalingen valt (bijv. zowel artikel 244 als 245 Sr). 

16 Zie ook Van Wingerden & Nieuwbeerta 2010, p. 14.
17 Zie §4.4.1 en §4.6.1 voor een kwalitatieve analyse van deze strafverzwaringsgronden in de strafmotivering. 
18 Van Wingerden en Nieuwbeerta nemen tevens als proceskenmerk het arrondissement mee waar verdachte is be-

recht. Van Wingerden & Nieuwbeerta 2010, p.14. De rechtbank staat altijd in het vonnis vermeld, en is een meetbare 
factor, maar kon desondanks niet als voorspeller worden opgenomen in het model. De vonnissen die zijn bestu-
deerd voor dit onderzoek betreffen de periode 2012-2013. Sinds de ‘Wet herziening gerechtelijke kaart’ die in 2013 in 
werking is getreden, bestaan er in plaats van achttien, nog maar elf rechtbanken. Om deze reden kon dit procesken-
merk niet als één factor meegenomen worden in de analyse en is daarom buiten beschouwing gelaten.



42
Ontucht vOOr de rechter – Deel 2: De straffen

straf?19 En levert een volledige bekentenis dan een lagere straf op dan een gedeeltelijke? Om de 
invloed van bekennen op de straf te onderzoeken zijn de vonnissen ingedeeld in vier groepen: 
volledig bekennen, deels bekennen, geheel ontkennen en tot slot de vonnissen waarin geen in-
formatie is opgenomen over be- of ontkennen. 

Daderkenmerken
De persoon van de dader kan van invloed zijn op de straftoemeting (zie ook §4.3). Onder meer het straf-
rechtelijk verleden en de toerekeningsvatbaarheid van de verdachte kunnen een rol spelen.

5 Relevant strafblad 
 Het ligt voor de hand dat een dader die al eerder is veroordeeld voor een zedendelict een zwaar-

dere straf krijgt dan iemand die nog geen zedendelict op zijn naam heeft staan.20 De wet regelt 
dat de straf voor een dader die de afgelopen vijf jaar voor een soortgelijk delict werd veroordeeld 
met een derde kan worden verhoogd. Deze bepaling (art. 43a Sr) werd in geen van de onder-
zochte vonnissen  ten laste gelegd. Toch bleek in een aantal vonnissen dat de dader reeds eerder 
was veroordeeld voor een zedendelict. Om te onderzoeken of die daders zwaarder gestraft wor-
den dan daders die geen relevant strafblad hebben, is in de strafmotiveringen bekeken of daar 
informatie in stond over een eerdere zedenveroordeling van de dader.21 Daarbij zijn alle eerdere 
veroordelingen meegenomen, waarbij er dus geen beperking is aangebracht tot veroordelingen 
in de afgelopen vijf jaar.

6 Mate van toerekeningsvatbaarheid 
 Wanneer een dader verminderd toerekeningsvatbaar is, is sprake van een mindere mate van 

verwijtbaarheid, en daarmee minder schuld vergeleken met een volledig toerekeningsvatbare 
dader.22 Wanneer wordt uitgegaan van het adagium ‘straf naar mate van schuld’ ligt het voor de 
hand te vooronderstellen dat verminderd toerekeningsvatbare daders in beginsel lager gestraft 
worden dan volledig toerekeningsvatbare daders.23 Uit onderzoek blijkt dat verminderde toere-
keningsvatbaarheid in veel gevallen strafverlagend werkt, of reden is voor het opleggen van een 
maatregel, al dan niet in combinatie met straf.24 Om te onderzoeken of deze factor een rol speelt 
bij de strafeis en strafoplegging in hands-on ontucht zaken, zijn de straffen van volledig toereke-
ningsvatbare daders vergeleken met de straffen van daders die (enigszins tot sterk) verminderd 
toerekeningsvatbaar werden geacht door de officier van justitie of de rechter. 25

19 Uit eerder straftoemetingsonderzoek blijkt dat ontkennende daders langere gevangenisstraffen kregen. Zie Wer-
mink 2014, p. 93.

20 Het is gebruikelijk om de aanwezigheid van een (relevant) strafblad als factor mee te nemen in straftoemetingson-
derzoek. Zie bijvoorbeeld Wermink 2014, p. 65; Wermink, de Keijser & Schuyt 2012; en Van Wingerden & Nieuw-
beerta 2010, pp. 14-17.

21 In §4.3.1 wordt besproken welke overwegingen de rechter in zijn strafmotivering wijdt aan relevante recidive. 
22 Zie voor een uiteenzetting van mate van schuld en straf in zaken waarin sprake is van verminderde toerekeningsvat-

baarheid Claessen & De Vocht 2012.
23 Dat dit toch niet noodzakelijk het geval is concludeerden Claessen & De Vocht 2012.
24 Schuyt 2010, p. 281.
25 In §4.3.3 wordt ingegaan op de kwalitatieve analyse van hetgeen de rechter in zijn strafmotivering overweegt ten 

aanzien van de toerekeningsvatbaarheid van de dader. 



43
Ontucht vOOr de rechter – Deel 2: De straffen

Slachtofferkenmerken
Hoewel er vanuit de literatuur wel enkele aanwijzigingen zijn dat slachtofferkenmerken zoals geslacht 
en leeftijd van invloed kunnen zijn op de straf,26 ligt het vanuit juridisch oogpunt niet voor de hand om 
aan te nemen dat dit in ontuchtzaken met minderjarige slachtoffers ook het geval is. Om dit te toetsen 
zijn twee slachtofferkenmerken meegenomen in de analyse.  

7 Leeftijd slachtoffer(s)
 Met het verschil in strafbedreiging tussen artikel 244 en 245 Sr heeft de wetgever tot uitdrukking 

gebracht dat binnendringen bij een kind jonger dan twaalf jaar een zwaarder delict met een 
hogere straf is dan binnendringen bij een kind dat twaalf jaar of ouder is. Is afgezien van dit 
onderscheid in strafbedreiging de leeftijd van het slachtoffer van invloed op de te eisen en op 
leggen straffen?27 Wordt bijvoorbeeld een jong kind gezien als weerlozer en onschuldiger, het-
geen het verwijt aan het adres van de dader groter maakt en een zwaardere straf rechtvaardigt?28 
Bij de analyse is gekeken of de dader minimaal één slachtoffer jonger dan twaalf heeft mis-
bruikt, of dat de dader uitsluitend één of meer slachtoffers van twaalf jaar en ouder heeft mis-
bruikt.

8 Geslacht slachtoffer(s) 
 Uit Deel 1 van dit onderzoek volgt dat de meeste slachtoffers in de bestudeerde vonnissen meis-

jes zijn.29 Heeft het geslacht van het slachtoffer invloed op de straf? Er zijn geen juridische argu-
menten om aan te nemen dat het geslacht van het slachtoffer de strafeis of strafmaat beïnvloedt. 
Mogelijk kunnen vrouwelijke slachtoffers als weerlozer worden beschouwd, hetgeen kan resul-
teren in een zwaardere straf.30 Om dit te toetsen zijn vonnissen waarin sprake is van misbruik van 
minimaal één jongen vergeleken met vonnissen waarin de dader uitsluitend (één of meer) meis-
jes heeft misbruikt.  

Delictkenmerken
Delictkenmerken hebben betrekking op de ernst van de omstandigheden. De modus operandi, de locus 
delicti en de relatie tussen dader en slachtoffer vallen hieronder. 31 Onderstaande vier factoren zijn in 
deze analyse meegenomen nu deze objectief meetbaar waren en herleid konden worden uit de bestu-
deerde vonnissen. 

9 Duur van de periode waarbinnen het misbruik plaatsvond
 Leidt misbruik dat gedurende een jaar plaatsvond tot een hogere straf dan misbruik dat twee 

maanden duurde? Om de invloed van de duur van de misbruikperiode op de straf te analyseren, 
is per zaak bekeken wat de langste misbruikperiode per slachtoffer is.32 In zaken waarin sprake 

26 Zie hierover Van Wingerden & Nieuwbeerta 2010, p. 15.
27 In §4.2 wordt ingegaan op leeftijdsspecifieke gevolgen van seksueel geweld.  
28 Zie hierover ook Van Wingerden & Nieuwbeerta 2010, p. 15 en 17.
29 Nationaal Rapporteur 2016, p. 23.
30 Van Wingerden & Nieuwbeerta 2010, p. 15.
31 Van Wingerden & Nieuwbeerta 2010, p.15. 
32 Zie §4.4.4 voor een kwalitatieve analyse van hetgeen de rechter in zijn strafmotivering oordeelt over de duur van het 

misbruik. 

https://www.nationaalrapporteur.nl/Publicaties/Ontucht-voor-de-rechter/index.aspx


44
Ontucht vOOr de rechter – Deel 2: De straffen

was van meerdere slachtoffers, is per slachtoffer de misbruikduur berekend, 33 en is op daderni-
veau alleen de langste misbruikperiode meegenomen in de analyse. 

10 Relatie slachtoffer(s)-dader34 
 Uit Deel 1 van dit onderzoek volgt dat de grote meerderheid van de slachtoffers werd misbruikt 

door iemand die zij kenden, en dat 36% van de slachtoffers werd misbruikt door een familielid.35 
Hiermee vormen familieleden de grootste groep. Heeft het feit dat het ging om misbruik van een 
familielid invloed op de straf?36 En zo ja, op welke wijze? Puur op wettelijke gronden valt niet te 
verwachten dat bovenop de invloed van de strafverzwaringsgrond uit artikel 248 lid 2 Sr (mis-
bruik van het eigen kind), de relatie tussen dader en slachtoffer als zelfstandige factor van invloed 
is op de straf.37 Om te beoordelen of deze hypothese klopt zijn de zaken waarin sprake was van 
misbruik van tenminste één familielid vergeleken met zaken waarin uitsluitend slachtoffers bui-
ten de familie werden misbruikt.  

Daarnaast zijn er nog twee factoren meegenomen waarvan specifiek in ontuchtzaken verwacht kan wor-
den dat deze van invloed zijn op de straf. Deze factoren, het aantal slachtoffers en de aard van de seksu-
ele handelingen, hebben betrekking op de ernst van de omstandigheden en kunnen daarom ook be-
schouwd worden als een delictkenmerk.  

11 Aantal ten laste gelegde/bewezen verklaarde slachtoffers 
 Wordt een dader die twee kinderen misbruikt zwaarder gestraft dan een dader die één kind mis-

bruikt? En zo ja, cumuleert de straf evenredig aan het aantal slachtoffers? Uit strafmaatonder-
zoek naar moord- en doodslagzaken blijkt dat het OM zwaarder eist en de rechter zwaarder op-
legt als de dader meer dan één slachtoffer heeft gemaakt.38 Het valt te verwachten dat het aantal 
slachtoffers een rol speelt in de strafeis en in de strafoplegging. Of dat ook daadwerkelijk zo is, 
wordt in de volgende paragrafen uitgewerkt. 

33 Het is de einddatum van het laatst bewezenverklaarde feit voor een slachtoffer min de begindatum van het eerst 
bewezenverklaarde feit voor hetzelfde slachtoffer. Omdat een langere bewezenverklaarde periode ook betrekking 
kan hebben op éénmalig misbruik – bijvoorbeeld wanneer de exacte datum waarop het eenmalige misbruik plaats-
vond niet kan worden vastgesteld – is in zaken waarin geen sprake was van meerdaadse samenloop (art. 57 Sr) maar 
waarbij de bewezenverklaarde periode langer was dan één dag, de misbruikperiode handmatig teruggebracht naar 
één dag. Bij eenmalig misbruik dat op een moment binnen een langere periode plaatsvond, is immers duidelijk dat 
dit misbruik maximaal een dag binnen die periode duurde. 

34 Van Wingerden en Nieuwbeerta onderscheiden bij de delictkenmerken naast de modus operandi tevens het type 
moord en doodslag dat is gepleegd, zoals partnerdoding, kinderdoding of ouderdoding. Er is dus onder meer geke-
ken naar de relatie tussen slachtoffer en dader. Het ligt dan voor de hand om de relatie tussen slachtoffer en dader 
binnen hands-on ontucht zaken ook te beschouwen als een delictkenmerk. 

35 Nationaal Rapporteur 2016, p.20.
36 Zie §4.6.1 voor een kwalitatieve uiteenzetting van de strafmotivering op dit punt.
37 Van Wingerden & Nieuwbeerta 2010, p. 15 beschrijven dat de slachtoffer-daderrelatie en de daarmee samenhangende 

maatschappelijke onrust van invloed kan zijn op de hoogte van de straf. Uit hun onderzoek komt verder naar voren dat 
moord in de relationele sfeer (ouder-kind) lichter wordt bestraft. Zie Van Wingerden & Nieuwbeerta 2010, p. 18. 

38 Van Wingerden & Nieuwbeerta 2010, pp. 17 en 19. 

https://www.nationaalrapporteur.nl/Publicaties/Ontucht-voor-de-rechter/index.aspx


45
Ontucht vOOr de rechter – Deel 2: De straffen

12 Aard van de seksuele handeling
 Zoals reeds uiteengezet in Deel 1 van dit onderzoek39 zijn de ten laste gelegde en bewezen verklaar-

de seksuele handelingen ingedeeld in vier categorieën, naar de indeling uit de Richtlijn voor strafvor-
dering seksueel misbruik minderjarigen van het College van procureurs-generaal.40 In deze strafvor-
deringsrichtlijn – die nog niet bestond ten tijde van de onderzochte vonnissen – geldt dat naar gelang 
het misbruik onder een zwaardere categorie valt de bandbreedte waarbinnen het OM zijn strafeis 
vaststelt, een hogere onder- en bovengrens kent. Om te onderzoeken of de aard en ernst van de 
seksuele handelingen ook vóór de inwerkingtreding van de strafvorderingsrichtlijn al samenhing met 
de strafeis, en wellicht ook met de strafoplegging door de rechter, is per zaak bepaald wat de zwaar-
ste ten laste gelegde, cq bewezen verklaarde seksuele handeling is.41 In de analyse zijn om statisti-
sche redenen uitsluitend de handelingen uit categorie 3 (aanraking geslachtsdelen en binnendringen 
anders dan met een geslachtsdeel) en categorie 4 (penetratie met geslachtsdeel)42 meegenomen. 

Tot slot is bij de analyse van de opgelegde duur van de gevangenisstraf, als dertiende factor, tevens de 
geëiste strafduur opgenomen in het model.

De toepassing van de factoren in de analyse
In totaal zijn er dus twaalf factoren geïdentificeerd die van invloed kunnen zijn op zowel de strafeis 
als de opgelegde straf. Om de invloed van de factoren te onderzoeken zijn multivariabele regres-
sieanalyses uitgevoerd voor de geëiste en de opgelegde strafmodaliteit en strafduur. Regressieana-
lyses zijn veelgebruikte statistische methoden bij kwantitatief straftoemetingsonderzoek.43

De statistische analyses zijn zodanig uitgevoerd dat de factoren die niet van invloed zijn automa-
tisch worden geëlimineerd. Dit houdt in dat per onderzoeksvraag automatisch een model over-
blijft met de factoren die het beste de strafmodaliteit en de duur van de gevangenisstraf kunnen 
voorspellen44. In dit hoofdstuk worden alleen de significante resultaten genoemd. Dit houdt in 
dat de kans dat deze resultaten op puur toeval berusten laag is (minder dan 5%). Voor meer in-
formatie over de wijze waarop de statistische modellen tot stand zijn gekomen, zie Onderzoeks-
verantwoording B.1.4. 

39 Nationaal Rapporteur 2016, pp. 10-11.
40 Stcrt. 2015, 4052.
41 Wanneer in een zaak meerdere feiten, en meerdere seksuele handelingen zijn ten laste gelegd of bewezen verklaard, 

is alleen de zwaarste seksuele handeling meegenomen in de analyse. 
42 Als zwaarst ten laste gelegde/bewezen verklaarde seksuele handeling categorie 1 (corrumpering en uitkleden slacht-

offer) en categorie 2 (aanraking met uitzondering van de naakte geslachtsdelen) komen zo weinig voor, dat de ver-
dachten en daders met deze waardes uit statistische overwegingen zijn geclassificeerd als ‘missing’. Bij elk van de 
handelingen geldt dat er zowel handelingen onder vallen die zijn uitgevoerd door de dader bij het slachtoffer, als 
door het slachtoffer bij de dader of bij een derde. 

43 Zie bijvoorbeeld Van Wingerden & Nieuwbeerta 2010; Van Wingerden, Moerings & Van Wilsem 2011; Wermink, De 
Keijser & Schuyt 2012; Wermink e.a. 2015. 

44 Met behulp van een statistisch model kan men een voorspelling doen over een bepaald vraagstuk. In dit geval gaat 
het om de voorspelling welke factoren van invloed zijn op de straf. ‘Voorspelling: een uitspraak over wat er naar 
verwachting in de toekomst zal gebeuren op basis van ervaringen uit het verleden of voorafgaande observatie’. 
Pearson Education, www.pearsoneducation.nl/burnsbush/Hoofdstuk%2019.ppt (geraadpleegd 22 maart 2016). De 
voorafgaande observaties zijn in dit geval de waardes van de daders op de factoren. Op basis van deze gegevens kan 
men de strafeis en strafoplegging voorspellen voor toekomstige verdachten/daders van hands-on ontucht.  

http://www.pearsoneducation.nl/burnsbush/Hoofdstuk%2019.ppt
https://www.nationaalrapporteur.nl/Publicaties/Ontucht-voor-de-rechter/index.aspx


46
Ontucht vOOr de rechter – Deel 2: De straffen

Bij elk model zijn de verdachten en daders van andere feiten dan uitsluitend hands-on ontucht 
feiten verwijderd uit de analyse. 

Dit hoofdstuk gaat eerst in op de factoren die de eis van het OM beïnvloeden, waarna vervolgens de 
factoren die de strafoplegging door de rechter beïnvloeden worden besproken. Aan het einde van het 
hoofdstuk is de invloed van elke factor in een overzichtelijke tabel terug te lezen (Tabel 3.1).

3.3 Strafmodaliteit

Deze paragraaf behandelt de factoren die de strafmodaliteit kunnen voorspellen. De hoofdstraffen die 
het OM heeft geëist en die de rechtbank heeft opgelegd, zijn evenals in Hoofdstuk 2 ingedeeld naar de 
zwaarte van de strafmodaliteit. Deze categorieën zijn als volgt (van zwaar naar licht):45

• Een onvoorwaardelijke gevangenisstraf (al dan niet in combinatie met een taakstraf )
• Een deels voorwaardelijke gevangenisstraf (al dan niet in combinatie met een taakstraf )
• Een geheel voorwaardelijke gevangenisstraf (al dan niet in combinatie met een taakstraf )
• Een onvoorwaardelijke of (deels) voorwaardelijke taakstraf46

De zwaarste strafmodaliteit, de geheel onvoorwaardelijke gevangenisstraf is de referentiecategorie. Dit 
betekent dat de overige drie categorieën worden vergeleken met deze referentiecategorie. Een referen-
tiecategorie wordt gekozen op basis van inhoudelijke gronden. In dit geval is de onvoorwaardelijke 
gevangenisstraf de zwaarst mogelijke strafmodaliteit die het OM kan eisen en de rechtbank kan opleg-
gen. Een gevangenisstraf van drie jaar onvoorwaardelijk is immers zwaarder dan een gevangenisstraf van 
drie jaar, waarvan twee jaar voorwaardelijk, of dan een geheel voorwaardelijke gevangenisstraf van drie 
jaar. Dat een onvoorwaardelijke gevangenisstraf de zwaarste strafmodaliteit is, betekent echter niet dat 
in individuele zaken deze strafmodaliteit ook altijd als zwaarste straf gepercipieerd wordt, dan wel dit 
feitelijk is. Zo zal een onvoorwaardelijke gevangenisstraf van twee maanden als lichter worden gezien, 
en dat ook feitelijk zijn, dan een gevangenisstraf van twee jaar, waarvan een jaar voorwaardelijk. Door 
het maatwerk dat mogelijk is bij de bestraffing ontstaan oneindig veel varianten in onvoorwaardelijke 
en voorwaardelijke strafduur, hetgeen de straffen onderling moeilijk vergelijkbaar maakt. Bij het verge-
lijken van strafmodaliteiten is daarom van een versimpeld model uitgegaan, waarbij de zwaarste moda-
liteit – de onvoorwaardelijke gevangenisstraf – wordt vergeleken met de drie lichtere modaliteiten. 

Deze paragraaf beoogt te achterhalen welke factoren zodanig van invloed zijn op de strafmodaliteit, dat 
zij de kans op een geheel onvoorwaardelijke gevangenisstraf verhogen ten opzichte van een taakstraf, 
geheel voorwaardelijke gevangenisstraf of een deels voorwaardelijke gevangenisstraf. Hierbij kon, we-
gens statistische redenen, alleen gekeken worden naar de invloed van voornoemde kenmerken op de 

45 De verdachten/daders waarbij vrijspraak, schuldigverklaring zonder straf of uitsluitend TBS/PIJ is geëist of opgelegd 
zijn uitgesloten van de analyse.

46 Met de inwerkingtreding van het zogenoemde taakstrafverbod (artikel 22b Sr) is het thans niet meer mogelijk om 
voor de onderzochte ontuchtartikelen een taakstraf als zwaarste hoofdstraf op te leggen. Dit taakstrafverbod geldt 
voor delicten gepleegd op of na 3 januari 2012. Een deel van de onderzochte vonnissen uit 2012 en 2013 had betrek-
king op delicten gepleegd vóór die datum.  



47
Ontucht vOOr de rechter – Deel 2: De straffen

geëiste strafmodaliteit. Kortom, welke factoren voorspellen de kans dat het OM de zwaarste strafmoda-
liteit eist, vergeleken met de ‘lichtere’ strafmodaliteiten?  Deze paragraaf vergelijkt dus de drie ‘lichtere’ 
strafmodaliteiten met de zwaarste. De lichtere strafmodaliteiten zijn daarom onderling niet vergelijk-
baar. 

3.3.1 Geëiste strafmodaliteit
Van de 156  verdachten die zijn berecht volgens het volwassenstrafrecht, zijn er 129 die verdacht worden 
van uitsluitend seksueel geweld tegen kinderen. Uiteindelijk zijn de waardes van 112 verdachten meege-
nomen in de analyse.47 

3.3.1.1  De statistische toetsresultaten: welke factoren zijn van invloed op de beslissing 
van het OM?

Welke van de factoren zijn uiteindelijk van invloed op de beslissing van het OM om een bepaalde hoofd-
straf te eisen? Zoals in de Onderzoeksmethode (§3.2) genoemd vindt tijdens het uitvoeren van de ana-
lyse een elimineerproces plaats, waarbij de factoren die niet significant van invloed zijn op de strafeis 
automatisch worden verwijderd. 48 Dit elimineerproces leidt tot een model dat een significant deel van 
de strafeis verklaart.49 De zwaarst ten laste gelegde seksuele handeling50, de hoogste strafbedreiging op 
basis van de wetsartikelen51, strafverzwaringsgronden uit artikel 248 Sr52 en het aantal slachtoffers dat 
vermeld staat op de tenlastelegging53 hebben alle een significant hoofdeffect op de strafeis. Deze facto-
ren zijn onafhankelijk van elkaar van invloed op de strafeis. Hierbij kan sprake zijn van een cumulatief 
effect: de kans dat het OM een geheel onvoorwaardelijke gevangenisstraf eist stijgt wanneer bij een 
verdachte bijvoorbeeld niet alleen een specifieke seksuele handeling ten laste is gelegd, maar bijvoor-
beeld ook nog artikel 248 Sr. Hoe het effect van deze vier factoren precies verloopt, komt in de volgende 
subparagraaf aan bod. 

Zoals aan het begin van §3.3 is weergegeven, vergelijkt het model de geheel onvoorwaardelijke gevan-
genisstraf met de lichtere typen strafmodaliteiten. Wegens statistische redenen zijn de verdachten waar-
bij het OM een taakstraf als hoofdstraf heeft geëist (N=4) uitgesloten van de analyse. De statistische 
toetsresultaten van de geheel onvoorwaardelijke gevangenisstraf versus 1) de geheel voorwaardelijke 
gevangenisstraf en 2) de deels voorwaardelijke gevangenisstraf staan vermeld in Bijlage 2. Dit hoofdstuk 
gaat uitsluitend in op de overkoepelende resultaten; de factoren die significant de kans vergroten dat 
het OM een geheel onvoorwaardelijke gevangenisstraf eist. 

47 Het OM heeft bij één verdachte uitsluitend TBS geëist en bij één vrijspraak. Deze verdachten zijn uitgesloten van de 
analyse. Daarnaast worden verdachten om statistische redenen uitgesloten van de analyse wanneer zij op één voor-
spellende factor geen waarde hebben (bijvoorbeeld de leeftijd van het slachtoffer is onbekend). Dit uitsluiten ge-
beurt automatisch door het statistische analyseprogramma SPSS dat voor dit onderzoek is gebruikt. 

48 De mate van toerekeningsvatbaarheid is wegens statistische redenen uitgesloten van de analyse. Bij slechts vier 
verdachten heeft het OM aangegeven dat de verdachte verminderd toerekeningsvatbaar is.

49 χ2(16)=60,54; p<0,001. Dit model is tot stand gekomen via een stepwise multinomial logistic regression (backward 
elimination).

50 χ2(2)=13,27; p=0,001.
51 χ2(4)=19,18; p=0,001.
52 χ2(2)=10,18; p=0,006.
53 χ2(2)=7,66; p=0,022.



48
Ontucht vOOr de rechter – Deel 2: De straffen

3.3.1.2 De statistische toetsresultaten nader bekeken
Onderstaand figuur geeft schematisch weer op welke wijze de significante factoren (onbewust dan wel 
bewust) van invloed zijn op de beslissing van het OM om een geheel onvoorwaardelijke gevangenisstraf 
te eisen. 

Figuur 3.1 Factoren54 die van invloed zijn op de geëiste strafmodaliteit (2012-2013). 

Twee van de drie juridische kenmerken die de strafmaatbandbreedte bepalen blijken van invloed op de 
door het OM geëiste strafmodaliteit: de ten laste gelegde strafverzwaringsgronden uit artikel 248 Sr en de 
op basis van de hoogste strafbedreiging ten laste gelegde wetsartikelen spelen een rol. Concreet vergroot 
de tenlastelegging van art. 244 Sr, een twaalfjaarsfeit, de kans dat het OM een geheel onvoorwaardelijke 
gevangenisstraf eist in plaats van één van de lichtere strafmodaliteiten.55 Hetzelfde effect is ook zichtbaar 
voor de zaken waarin één van de wettelijke strafverzwaringsgronden uit artikel 248 Sr ten laste is gelegd. 
De meerdaadse samenloop (art. 57 Sr) daarentegen is niet van invloed op de geëiste strafmodaliteit. Dit is 
opmerkelijk, nu het voor de hand ligt dat wanneer een dader wordt veroordeeld voor het meermalen 
plegen van ontucht, hij zwaarder wordt gestraft dan een dader die eenmalig misbruik heeft gepleegd.56 

Daarnaast zijn de delictkenmerken waarvan verwacht werd dat zij specifiek voor hands-on ontucht fei-
ten van invloed zouden zijn op de strafzwaarte ook daadwerkelijk van invloed. De zwaarst ten laste ge-
legde seksuele handeling categorie 4 (penetratie met geslachtsdeel)57, en het aantal slachtoffers zoals 

54 Het aantal slachtoffers speelt alleen een rol voor het OM bij het onderscheid geheel voorwaardelijke gevangenisstraf 
versus geheel onvoorwaardelijke gevangenisstraf, en niet bij het onderscheid deels voorwaardelijke gevangenisstraf 
versus geheel onvoorwaardelijke gevangenisstraf. 

55 De artikelen 247 en 249 Sr onderscheiden alleen significant de kans op een geëiste geheel voorwaardelijke gevange-
nisstraf afgezet tegen de geheel onvoorwaardelijke gevangenisstraf. Dit onderscheid is niet gevonden bij de deels 
voorwaardelijke versus de geheel onvoorwaardelijke gevangenisstraf. 

56 Zie ook Van Wingerden & Nieuwbeerta 2010, p. 14.
57 Bij de seksuele gedragingen geldt dat er zowel handelingen onder vallen die zijn uitgevoerd door de dader bij het 

slachtoffer, als door het slachtoffer bij de dader of bij een derde.

Grotere kans op een door het OM geëiste geheel onvoorwaardelijke gevangenisstraf

Binnendringen met 
geslachtsdeel (seksuele 

handeling cat. 4)

?

?Meer slachtoffers

?

Artikel 248 Sr

?

Artikel 244 Sr
(twaalfjaarsfeit)



49
Ontucht vOOr de rechter – Deel 2: De straffen

vermeld op de tenlastelegging spelen een rol. Hoe meer slachtoffers een verdachte zou hebben mis-
bruikt, hoe groter de kans dat het OM een geheel onvoorwaardelijke gevangenisstraf oplegt.58 Dat de 
zwaarte van de seksuele handeling de hoogte van de strafeis beïnvloedt sluit goed aan bij het uitgangs-
punt van het OM in haar strafvorderingsrichtlijn ontucht.59 Deze strafvorderingsrichtlijn bestond nog 
niet ten tijde van de bestudeerde vonnissen, maar de analyse laat zien dat het uitgangspunt in de in 2015 
in werking getreden richtlijn dat zwaardere seksuele handelingen zwaarder gestraft moeten worden ook 
al gold in 2012-2013. De analyse laat zien dat de overige twee delictkenmerken, de duur van de periode 
waarbinnen het misbruik plaatsvond en de relatie tussen dader en slachtoffer, niet van invloed zijn op 
beslissing van het OM om een bepaald type straf te eisen. De kans op een geëiste onvoorwaardelijke 
gevangenisstraf neemt dus niet toe wanneer een verdachte jarenlang misbruik zou hebben heeft ge-
pleegd. 

Zoals in de Onderzoeksmethode (§3.2) vermeld, zijn er twee daderkenmerken die in andere studies van 
invloed leken te zijn op de strafmaat: het hebben van een relevant strafblad en de mate van toereke-
ningsvatbaarheid. De mate van toerekeningsvatbaarheid kon wegens het kleine aantal volgens het OM 
verminderd toerekeningsvatbare verdachten niet worden meegenomen.60 Het effect van toerekenings-
vatbaarheid kon dus niet worden getoetst. Wat opvallend is, is dat de aanwezigheid van een relevant 
strafblad niet van invloed is op de geëiste strafmodaliteit. Als bij verdachte sprake is van een relevant 
strafblad, vergroot dit dus niet de kans dat het OM een onvoorwaardelijke gevangenisstraf eist. Dit ter-
wijl deze factor in de literatuur wel als relevante factor wordt aangewezen.61 Waarom dit bij de onder-
zochte zedenzaken anders ligt kan mogelijk worden verklaard vanuit de gedachte dat deze verdachten 
met een relevant strafblad bij een tweede veroordeling nog beter in de gaten moeten worden gehouden 
om nieuwe recidive te voorkomen. Een middel om dat te bereiken is door hen een (deels) voorwaarde-
lijke gevangenisstraf op te leggen, waarmee het voorwaardelijk deel mogelijkheden geeft om toezicht 
en behandeling op te leggen teneinde nieuwe recidive wordt voorkomen. 

Tot slot bleek geen van de drie proces- en slachtofferkenmerken van invloed te zijn op de keuze van het 
OM om een bepaald type hoofdstraf te eisen. 

Het ligt voor de hand dat ook andere factoren die niet zijn meegenomen in de analyse van invloed zijn 
op de beslissing van het OM. Het kan dan bijvoorbeeld gaan om de etniciteit van de dader, en het gege-
ven dat de dader een baan heeft of niet. Dergelijke informatie is niet opgenomen in de bestudeerde 
vonnissen dus kon daarom ook niet als meetbare factor opgenomen worden in het model. Het kan ook 
zijn dat niet-meetbare factoren van invloed zijn op de strafeis, zoals de persoon van de verdachte. In 
Hoofdstuk 4 wordt beschreven of dergelijke niet-meetbare factoren in individuele zaken een rol spelen 
voor de rechter om een bepaalde straf op te leggen. 

58 Dit geldt echter alleen voor de keuze tussen een geheel voorwaardelijke of een geheel onvoorwaardelijke gevange-
nisstraf (B=-1,66; Exp(B)=0,19; Wald χ2(1)=4,99; p=0,026.). Het aantal slachtoffers speelt geen rol bij de keuze tussen 
een deels voorwaardelijke of geheel onvoorwaardelijke gevangenisstraf.

59 Stcrt. 2015, 4052.
60 Bij slechts vier verdachten heeft het OM aangegeven dat de verdachte verminderd toerekeningsvatbaar is. 
61 Wermink 2014, p. 65; Wermink, de Keijser & Schuyt 2012; en Van Wingerden & Nieuwbeerta 2010, pp. 14-17. De stu-

dies waarnaar wordt verwezen gaan niet specifiek over zedenzaken.



50
Ontucht vOOr de rechter – Deel 2: De straffen

3.3.2 Opgelegde strafmodaliteit
In §2.2.1 is weergegeven dat de door het OM geëiste en door de rechter opgelegde strafmodaliteit sterk met 
elkaar samenhangen.62 Het is dus aannemelijk dat de geëiste strafmodaliteit van invloed is op de opge-
legde strafmodaliteit. Naast de twaalf in de Onderzoeksmethode (§3.2) genoemde factoren is daarom als 
extra factor de geëiste straf opgenomen in het model. Het model kon op basis van de dertien factoren 
echter niet op de juiste wijze geschat worden, waardoor de resultaten onvoldoende betrouwbaar zijn. 63 

Dit betekent dat één van de onderzoeksvragen, namelijk welke factoren van invloed zijn op de opge-
legde type straf, helaas niet beantwoord kan worden. 

3.4 Strafduur 

In voorgaande paragraaf is besproken welke factoren de strafmodaliteit beïnvloeden. De strafmodaliteit 
zegt echter niet per se iets over de zwaarte van de straf; een onvoorwaardelijke gevangenisstraf van en-
kele dagen kan als lichter worden gepercipiëerd dan een taakstraf van 240 uur. Om meer inzicht te krij-
gen in factoren die de duur van de straf beïnvloeden, wordt in deze paragraaf stilgestaan bij de duur van 
het onvoorwaardelijke deel van de gevangenisstraf. Dit betekent dat in het model alleen vonnissen zijn 
meegenomen waarbij een deels voorwaardelijke of een geheel onvoorwaardelijke gevangenisstraf is 
geëist of opgelegd. Waar sprake was van een deels voorwaardelijke gevangenisstraf, is alleen de duur van 
het onvoorwaardelijke deel meegenomen in de analyse. Dit is een gebruikelijke methode bij soortge-
lijke straftoemetingsonderzoeken.64

3.4.1 Geëiste strafduur
In totaal eiste het OM bij 88 volwassen verdachten65 een onvoorwaardelijke of deels voorwaardelijke 
gevangenisstraf. Uiteindelijk zijn de waardes van 80 verdachten meegenomen in de analyse.66 

3.4.1.1  De statistische toetsresultaten: welke factoren zijn van invloed op de beslissing 
van het OM?

Na het elimineerproces van factoren bestaat het model dat het beste de geëiste duur van de gevangenis-
straf voorspelt uit vier factoren.67,68 De hoogste strafbedreiging op basis van de wetsartikelen69, het 
aantal slachtoffers dat vermeld staat op de tenlastelegging70, de duur van de ten laste gelegde misbruik-

62 rs(124)= 0,79; p<0,001.
63 Voor meer informatie, zie Onderzoeksverantwoording B.1.4.1. 
64 Zie onder meer Wermink e.a. 2015 en Van Wingerden & Nieuwbeerta 2010. 
65 Het gaat om verdachten van uitsluitend hands-on ontucht die volgens het volwassenstrafrecht zijn berecht.
66 Zodra een verdachte op één voorspellende factor geen waarde heeft (bijvoorbeeld de leeftijd van het slachtoffer is 

onbekend), wordt deze verdachte automatisch uitgesloten. 
67 De mate van toerekeningsvatbaarheid is wegens statistische overwegingen uitgesloten; er waren slechts vier ver-

dachten die blijkens het vonnis door het OM als verminderd toerekeningsvatbaar werden beschouwd.
68 F(4,75)=15,16; p< 0,001. Dit model is tot stand gekomen via een stepwise multiple regression (backward elimination). 

Zie de Onderzoeksverantwoording B.1.4.2 voor meer informatie over het model.
69 B=-294,56; ß= -0,40; p<0,001. Het 95% betrouwbaarheidsinterval is [-426,28;-162,83].
70 B=128,64; ß= 0,33; p<0,001. Het 95% betrouwbaarheidsinterval is [60,88;196,40].



51
Ontucht vOOr de rechter – Deel 2: De straffen

periode71 en het geslacht van de slachtoffers72 zijn alle significante voorspellers voor de duur van de 
geëiste gevangenisstraf. Net als bij de geëiste strafmodaliteit geldt ook hier dat de factoren onafhanke-
lijk van elkaar van invloed zijn en dat er sprake kan zijn van een cumulatief effect. 

De vier factoren voorspellen bijna de helft van de variatie in geëiste strafduur van de onvoorwaardelijke 
gevangenisstraf. In totaal verklaren ze 42% van de variatie in geëiste strafhoogte.73 

3.4.1.2 De statistische toetsresultaten nader bekeken
Onderstaande figuur geeft schematisch weer op welke wijze de significante factoren (onbewust dan wel 
bewust) van invloed zijn op de beslissing van het OM om een zwaardere straf te eisen. 

Figuur 3.2 De factoren die van invloed zijn op de geëiste strafhoogte (2012-2013).
Het donkergekleurde deel geeft weer dat de factoren gezamenlijk 42% van de variatie in de geëiste 
strafhoogte verklaren.  

Bij de strafeis blijkt slechts één van de drie juridische kenmerken van invloed op de duur van de geëiste 
gevangenisstraf. Alleen de factor ‘bewezen wetsartikel op basis van de hoogste strafbedreiging’ is signi-
ficant van invloed. Gemiddeld genomen zal de geëiste strafduur hoger uitpakken als een twaalfjaarsfeit 
(art. 244 Sr) ten laste is gelegd, dan wanneer een zesjaarsfeit ten laste is gelegd (art. 247 of 249 lid 1 Sr). 
Dit is een voor de hand liggende uitkomst. Uit §3.3.1.2 komt bovendien naar voren dat de deze factor 
ook de geëiste strafmodaliteit beïnvloedt. Deze factor blijkt dus zeer belangrijk te zijn bij de totstandko-
ming van de strafeis.74 

71 B=0,12; ß=0,29; p=0,002. Het 95% betrouwbaarheidsinterval is [0,05;0,19].
72 B=205,34; ß= 0,20; p=0,031. Het 95% betrouwbaarheidsinterval is [18,98;391,69].
73 Adj. R2=0,42.
74 Daarbij moet worden opgemerkt dat er geen significante verschillen zijn voor de vergelijking tussen een twaalfjaars-

feit (art. 244 Sr) versus een achtjaarsfeit (art. 245 Sr). 

42%

Gemiddeld wordt een langere gevangenisstraf geëist als:

Artikel 244 Sr
(twaalfjaarsfeit) i.p.v. 

artikel 247 of 249 lid 1 Sr 
(zesjaarsfeiten)

Uitsluitend meisjes
als slachtoffer

Langere misbruikperiode

Meer slachtoffers

?

58%



52
Ontucht vOOr de rechter – Deel 2: De straffen

Wel is opmerkelijk dat het ten laste leggen van wettelijke strafverzwaringsgronden uit artikel 248 Sr of 
de meerdaadse samenloop uit artikel 57 Sr, welke beide een verhoging van het strafplafond met een 
derde met zich meebrengen, niet van invloed blijken te zijn op de geëiste strafduur. Het had voor de 
hand gelegen als deze factoren wel van invloed waren geweest op de duur van de geëiste gevangenis-
straf: door wettelijke strafverzwaringsgronden ten laste te leggen drukt het OM immers de grotere straf-
waardigheid uit en wordt bij een bewezenverklaring van deze gronden het strafplafond substantieel 
verhoogd. 

Een minder opmerkelijk resultaat is dat de gemiddelde strafeis hoger zal uitpakken voor verdachten naar 
gelang de periode waarbinnen het misbruik plaatsvond langer duurt, en/of als er meer slachtoffers staan 
vermeld op de tenlastelegging75. Beide factoren zijn delictskenmerken. Langdurig misbruik en het ma-
ken van meerdere slachtoffers resulteert wat het OM betreft dus in gemiddeld langere gevangenisstraf-
fen dan wanneer de verdachte één slachtoffer misbruikte, of wanneer het misbruik korter duurde. Uit 
§3.3.1.2 kwam reeds naar voren dat de factor ‘meerdere slachtoffers’ ook van invloed is op de door het 
OM geëiste strafmodaliteit. Wanneer sprake is van meerdere slachtoffers is de kans dus groter dat het 
OM een onvoorwaardelijke gevangenisstraf eist en, wanneer een (deels) (on)voorwaardelijke gevange-
nisstraf daadwerkelijk is geëist is de duur van deze gevangenisstraf gemiddeld ook langer dan wanneer 
er sprake is van één slachtoffer. Dat deze factor zowel bij de geëiste modaliteit als op de duur van invloed 
is geeft aan dat deze factor (bewust dan wel onbewust) een prominente rol speelt bij de totstandkoming 
van de strafeis. 

Een ander delictskenmerk, te weten de aard van de seksuele handeling, speelt bij de geëiste strafmoda-
liteit wel een rol, maar niet bij de strafduur. In de in 2015 in werking getreden strafvorderingsrichtlijn 
ontucht geldt het uitgangspunt dat hoe zwaarder de seksuele handelingen (in categorieën van ernst 
ingedeeld), hoe langer de geëiste gevangenisstraf.76 Het valt te verwachten dat met de inwerkingtreding 
van deze strafvorderingsrichtlijn in 2015 de aard van de seksuele handelingen wel van invloed zal zijn op 
de geëiste duur van de gevangenisstraf.

Wanneer de in 2015 in werking getreden strafvorderingsrichtlijn ontucht nader wordt bestudeerd, dan 
valt op dat daarin het volgende is opgenomen: ‘In concreto betekent dit dat bij een slachtoffer onder de 
twaalf jaar de leeftijd van het slachtoffer meeweegt in de strafmaat, waarbij in de regel geldt: hoe jonger 
het slachtoffer, hoe hoger de strafeis.’.77  De leeftijd van het slachtoffer heeft in de bestudeerde vonnis-
sen uit 2012 en 2013 echter geen effect op de duur van de geëiste gevangenisstraf (zie Figuur 3.2). Evenals 
bij de aard van de seksuele handelingen valt ook bij deze factor te verwachten dat de leeftijd van het 
slachtoffer bij nieuwere zaken de duur van de geëiste gevangenisstraf zal beïnvloeden. 

Een ander slachtofferkenmerk, namelijk het geslacht van de slachtoffers, blijkt wel significant van in-
vloed te zijn op de door het OM geëiste duur van de gevangenisstraf. Het OM eist gemiddeld genomen 
een langere straf wanneer de verdachte wordt verdacht van het misbruiken van uitsluitend meisjes dan 
wanneer de verdachte volgens de tenlastelegging minimaal één jongen heeft misbruikt. Een juridische 

75 Ook uit het onderzoek van Van Wingerden & Nieuwbeerta uit 2010 (zie p. 19) bleek dat, wanneer er sprake was van 
meer dan één slachtoffer, het OM gemiddeld genomen een hogere gevangenisstraf eist. 

76 Stcrt. 2015, 4052.
77 Stcrt. 2015, 4052, p. 5.



53
Ontucht vOOr de rechter – Deel 2: De straffen

verklaring voor dit effect is niet voorhanden.78 Dat het geslacht van slachtoffers een rol speelt in strafza-
ken is in ander onderzoek al eerder aangetoond. Uit onderzoek naar moord- en doodslag is namelijk 
gebleken dat het OM een zwaardere gevangenisstraf eist indien het slachtoffer een vrouw was.79 Hierbij 
kan sprake zijn van stereotypering waarbij vrouwen als kwetsbaarder of weerlozer worden beschouwd 
dan mannen. Of, en zo ja, in hoeverre ook in ontuchtzaken met minderjarige slachtoffers sprake is van 
stereotypering is onbekend. Een goede verklaring voor het feit dat het geslacht van meisjesslachtoffers 
een verhogend effect heeft op de strafeis in ontuchtzaken is dan ook niet voorhanden. 

Daderkenmerken (relevant strafblad en mate van toerekeningsvatbaarheid) noch proceskenmerken 
(ontkennen of bekennen) blijken de strafeis van het OM te beïnvloeden waar het gaat om de duur van 
de geëiste gevangenisstraf. 

Naast de vier significante voorspellers zijn er ook nog andere factoren die van invloed zijn op de beslis-
sing van het OM. Immers blijft 58% van de variatie in geëiste strafhoogte nog onverklaard op basis van 
dit model. De opstelling van de verdachte, persoonlijke omstandigheden van de verdachte, de kans op 
herhaling, de gevolgen voor het slachtoffer, maatschappelijke onrust of andere factoren kunnen ook 
een rol spelen bij de totstandkoming van de strafeis. Deze factoren zijn in dit model niet meegenomen 
omdat zij niet meetbaar zijn, dan wel niet uit de vonnissen kunnen worden gehaald (zie §3.2). 

3.4.2 Opgelegde strafduur
In totaal heeft de rechtbank aan tachtig daders80 een onvoorwaardelijke of deels voorwaardelijke gevan-
genisstraf opgelegd. De waardes van 74 daders zijn meegenomen in de analyse.81 Aangezien uit §2.3.1 
bleek dat de geëiste en opgelegde strafduur sterk met elkaar samenhangen, is tevens de geëiste straf-
hoogte als voorspellende factor meegenomen. Ook uit ander onderzoek blijkt dat de strafeis van de 
officier van justitie een belangrijk ankerpunt is voor de rechter bij zijn straftoemetingsbeslissing.82  

78 Juridisch gezien is er een relevant verschil tussen binnendringen bij het slachtoffer of door het slachtoffer, waardoor 
onwenselijke verschillen ontstaan in de strafbedreiging voor daders afhankelijk van het geslacht van hun slachtof-
fers. Zie hiervoor Nationaal Rapporteur 2016, pp. 11-12. Theoretisch zou het effect van geslacht dan ook verklaard 
kunnen worden door de wetsartikelen die ten laste zijn gelegd (waarbij binnendringen een bestandsdeel is van het 
wetsartikel) en de seksuele handelingen (wel of niet binnendringen met een geslachtsdeel). Deze hypothese is ge-
toetst door de interacties tussen het geslacht van de slachtoffers met 1) de seksuele handelingen en 2) de wetsartike-
len op basis van de hoogste strafbedreiging op te nemen in het model. Hieruit bleek dat het significante effect van 
het geslacht van slachtoffers op de geëiste strafduur niet afhangt van de ten laste gelegde seksuele handelingen en 
de wetsartikelen. Waarom het OM langere gevangenisstraffen eist wanneer uitsluitend meisjes zijn misbruikt is dan 
ook onbekend.

79 Van Wingerden & Nieuwbeerta 2010, p. 20.
80 Het gaat om daders van uitsluitend hands-on ontucht die volgens het volwassenstrafrecht zijn berecht.
81 Zodra een dader op één voorspellende factor geen waarde heeft (bijvoorbeeld de leeftijd van het slachtoffer is on-

bekend), wordt deze dader automatisch uitgesloten. 
82 Van Wingerden, Moerings & Van Wilsem 2011, p. 102.

https://www.nationaalrapporteur.nl/Publicaties/Ontucht-voor-de-rechter/index.aspx


54
Ontucht vOOr de rechter – Deel 2: De straffen

3.4.2.1  De statistische toetsresultaten: welke factoren zijn van invloed op de beslissing 
van de rechter?

Na het elimineerproces van factoren bestaat het model dat het beste de opgelegde duur van de gevan-
genisstraf voorspelt uit vier factoren.83 De geëiste strafduur (in dagen)84, de zwaarst bewezen seksuele 
handeling85, de leeftijd van de slachtoffers86 en het geslacht van de slachtoffers87  zijn alle significante 
voorspellers voor de duur van de opgelegde gevangenisstraf. Van deze vier factoren is de geëiste straf-
duur het sterkst van invloed. 

Deze vier factoren voorspellen een zeer groot deel van de duur van de gevangenisstraf. In totaal verkla-
ren ze maar liefst 82% van de variatie in de strafhoogte.88 Er is dan ook sprake van een zeer sterk ver-
band.89

3.4.2.2 De statistische toetsresultaten nader bekeken

Onderstaande figuur geeft schematisch weer op welke wijze de significante factoren (onbewust dan wel 
bewust) van invloed zijn op het oordeel van de rechter om een langere gevangenisstraf op te leggen.

Figuur 3.3 Factoren die van invloed zijn op de opgelegde strafhoogte (2012-2013).
Het donkergekleurde deel geeft weer dat de factoren gezamenlijk 82% van de variatie in de opgelegde 
strafhoogte verklaren.  

De door het OM geëiste strafduur is zeer sterk van invloed op de door de rechter opgelegde strafduur. 
Hoe hoger de strafeis, hoe langer de gevangenisstraf die de rechter gemiddeld oplegt. Dit komt overeen 

83 F(5,68)=66,03; p<0,001. Dit model is tot stand gekomen via een stepwise multiple regression (backward eliminati-
on).

84 B=0,63; ß=0,81; p<0,001. Het 95% betrouwbaarheidsinterval is [0,55;0,72].
85 B=134,96; ß=0,17; p=0,005. Het 95% betrouwbaarheidsinterval is [43,11;226,80].
86 B=-153,94; ß=-0,20; p=0,001. Het 95% betrouwbaarheidsinterval is [-239,59;-69,28].
87 B=-122,21; ß=-0,10; p=0,048. Het 95% betrouwbaarheidsinterval is [-243,46;-0,97].
88 Adj. R2=0,82.
89 Universiteit Leiden, www.let.leidenuniv.nl/history/RES/stat/html/les10.html (geraadpleegd 25 juli 2016).

Gemiddeld wordt een langere gevangenisstraf opgelegd als:

82%

Binnendringen met 
geslachtsdeel (seksuele 

handeling cat. 4)

Minimaal één 
slachtoffer < 12 jaar

Minimaal één jongen 
als slachtoffer

Langer geëiste 
gevangenisstraf

?

18%

http://www.let.leidenuniv.nl/history/RES/stat/html/les10.html


55
Ontucht vOOr de rechter – Deel 2: De straffen

met de bevinding uit §2.3.1, waaruit al bleek dat een causale relatie tussen de duur van de geëiste en de 
opgelegde gevangenisstraf zeer aannemelijk is. Ook in de literatuur wordt bevestigd dat de strafeis een 
belangrijk ankerpunt is voor de rechter bij de straftoemetingsbeslissing.90 De sterke invloed van de 
strafeis op de strafoplegging is dan ook geen verrassing. 

Doordat de variatie in de geëiste duur van de gevangenisstraf voor een deel (42%) wordt verklaard door 
het geslacht van het slachtoffer, de duur van de misbruikperiode, het aantal slachtoffers en de strafbe-
dreiging (zie §3.4.1), is het (goed) mogelijk dat deze vier factoren via de strafeis toch ook effect hebben op 
de opgelegde duur van de gevangenisstraf. Echter, het feit dat drie van de vier factoren in het voorspel-
lende model91 geen aparte significante effecten laten zien op de strafoplegging, betekent dat deze fac-
toren geen extra gewicht in de schaal leggen bij de opgelegde duur van de gevangenisstraf. Een uitzon-
dering hierop is het geslacht van de slachtoffers. In eerste instantie lijkt het een verrassende uitkomst 
dat de rechter gemiddeld zwaarder straft in zaken waarin de dader minimaal één jongen heeft misbruikt. 
Maar aangezien in §3.4.1 al naar voren kwam dat het OM gemiddeld een langere gevangenisstraf eist bij 
uitsluitend meisjes als slachtoffers, lijkt het er op dat de rechter door juist zwaarder te straffen wanneer 
een jongen is misbruikt het effect van het geslacht van slachtoffers op de strafduur (onbewust dan wel 
bewust) opheft. 

Het andere slachtofferkenmerk, de leeftijd van slachtoffers, is ook significant van invloed op de duur 
van de opgelegde gevangenisstraf. Gemiddeld genomen zal de rechter zwaarder straffen als minimaal 
één slachtoffer jonger is dan twaalf jaar. Hoewel de wetgever met het verschil in strafbedreiging tussen 
artikel 244 en 245 Sr tot uitdrukking heeft gebracht dat binnendringen bij een kind onder de twaalf jaar 
ernstiger is dan binnendringen bij een kind tussen de twaalf en zestien jaar,92 geldt een dergelijk onder-
scheid in strafbedreiging niet bij de andere twee onderzochte ontuchtartikelen (artikel 247 en 249 lid 1 
Sr). Dat het voor de opgelegde duur van de gevangenisstraf wel uitmaakt hoe oud het jongste kind ten 
tijde van de start van het misbruik was, nog los van het artikel dat bewezen werd verklaard, geeft aan dat 
de leeftijd ook los van de strafbedreiging een rol speelt. 

Ook de aard van de gepleegde seksuele handeling (een delictkenmerk) speelt een rol bij de strafhoogte. 
Gemiddeld legt de rechter een langere gevangenisstraf op wanneer sprake is van binnendringen met een 
geslachtsdeel.93 

Factoren die niet van invloed zijn
Opvallend is dat twee van de drie juridische kenmerken geen rol spelen bij de door de rechter opgelegde 
strafduur. De bewezenverklaring van wettelijke strafverzwaringsgronden uit artikel 248 Sr blijkt vreemd 
genoeg, evenals de meerdaadse samenloop, niet van invloed op de duur van de gevangenisstraf. Beide 
gronden brengen een verhoging van het strafplafond met een derde met zich mee. Toch heeft de toepas-

90 Van Wingerden, Moerings & Van Wilsem 2011, p. 102.
91 Het model waarin tevens de geëiste strafduur is opgenomen als voorspellende factor.
92 Op binnendringen bij een kind onder de twaalf jaar staat een gevangenisstraf van twaalf jaar (artikel 244 Sr), terwijl op 

binnendringen bij een kind tussen de twaalf en zestien jaar een gevangenisstraf van acht jaar staat (artikel 245 Sr).
93 Bij de seksuele gedragingen geldt dat er zowel handelingen onder vallen die zijn uitgevoerd door de dader bij het 

slachtoffer, als door het slachtoffer bij de dader of bij een derde.



56
Ontucht vOOr de rechter – Deel 2: De straffen

sing van deze gronden geen significant effect op de duur van de opgelegde gevangenisstraf. Dit is vanuit 
juridisch oogpunt opmerkelijk, een verklaring voor het uitblijven van dit effect is niet voorhanden. 

Ook daderkenmerken blijken niet van invloed op de strafduur. Zo krijgen verminderd toerekeningsvat-
bare daders gemiddeld even lange gevangenisstraffen als daders aan wie het feit volledig kan worden 
toegerekend.94 Dit is een opvallend resultaat met het oog op het uitgangspunt dat een dader aan wie het 
feit in mindere mate kan worden toegerekend ook minder schuld treft, hetgeen tot uitdrukking zou 
moeten komen in de strafmaat.95 Ook maakt het voor de opgelegde strafduur op groepsniveau geen 
verschil of een dader al eerder werd veroordeeld voor een zedendelict of niet. De strafduur van beide 
groepen daders verschilt niet van elkaar96, terwijl het de verwachting was dat een dader die nog niet 
eerder voor een zedendelict is veroordeeld lichter gestraft zou worden dan een dader die reeds één of 
meer zedendelicten op zijn naam heeft staan. Voor het  uitblijven van dit effect is geen verklaring voor-
handen. 

Tot slot verklaren de vier significante voorspellers maar liefst 82% van de variatie in opgelegde straf-
hoogte, waarbij de geëiste strafduur het sterkst van invloed is. Het model is dus een zeer goede voorspel-
ler van de opgelegde duur van de gevangenisstraf. Minder dan een vijfde van de variatie wordt verklaard 
door overige factoren. Dat is niet veel. Dit zijn factoren die niet zijn meegenomen in de analyse, bijvoor-
beeld omdat ze niet meetbaar zijn. Hoofdstuk 4 gaat verder in op de factoren welke de rechter zelf be-
noemt in zijn strafmotivering. 

3.5 Conclusie

Uit Hoofdstuk 2 bleek dat de straffen voor ontuchtplegers zeer uiteen lopen. Opvallend was dat relatief 
weinig daders een (onvoorwaardelijke of deels voorwaardelijke) vrijheidsstraf krijgen, en dat de duur 
van deze straf zeer uiteen loopt maar tegelijkertijd in de meeste gevallen kort is. Om meer inzicht te 
krijgen in de variatie in straffen, is in dit hoofdstuk op groepsniveau bekeken waarom sommige on-
tuchtplegers zwaarder en langer gestraft worden dan anderen. Hiertoe zijn twaalf juridische-, proces-, 
dader-, slachtoffer- en delictkenmerken geselecteerd die mogelijk van invloed zijn op de geëiste en 
opgelegde straf. De geëiste strafhoogte is meegenomen als dertiende voorspeller bij de opgelegde straf-
duur. Met deze factoren is onderzocht wat de statistiek ons vertelt over de straf. 

Tabel 3.1 geeft overzichtelijk weer welke factoren wel en niet van invloed zijn op de geëiste strafmodali-
teit en op de geëiste en opgelegde strafduur. De rechter en het OM zijn zich niet noodzakelijkerwijs 
bewust van de factoren die significant van invloed blijken te zijn op de geëiste en opgelegde straf. Dit 
statistische deel van het straftoemetingsonderzoek geeft dan ook inzicht in (mogelijk) onbewuste denk- 
en beslisprocessen.

94 Wanneer gecontroleerd wordt voor de invloed van de overige voorspellende factoren in het model.
95 Dat het adagium ‘straf naar mate van schuld’in de praktijk niet noodzakelijkerwijs zo uitpakt concludeerden Claes-

sen & De Vocht 2012 al eerder. Schuyt 2010, p. 281 concludeert juist wel dat verminderde toerekeningsvatbaarheid in 
veel gevallen strafverlagend werkt.

96 Wanneer gecontroleerd wordt voor de invloed van de overige voorspellende factoren in het model.



57
Ontucht vOOr de rechter – Deel 2: De straffen

Tabel 3.1  Overzicht factoren die significant van invloed zijn op de strafmodaliteit en strafduur (2012-2013)

Geëiste 
strafmodaliteit

Geëiste 
strafduur

Opgelegde 
strafduur

Juridische kenmerken

Strafbedreiging ü ü X

Meerdaadse samenloop art. 57 Sr X X X

Strafverzwaringsgronden art. 248 Sr ü X X

Proceskenmerken

Feiten bekennen/ontkennen X X X

Geëiste strafduur n.v.t. n.v.t. ü

Daderkenmerken

Relevant strafblad X X X

Toerekeningsvatbaarheid n.v.t. n.v.t. X

Slachtofferkenmerken

Leeftijd slachtoffers X X ü

Geslacht slachtoffers X ü ü

Delictkenmerken

Duur misbruikperiode X ü X

Relatie slachtoffer-dader X X X

Aantal slachtoffers ü ü X

Aard seksuele handeling ü X ü

ü: de factor is significant van invloed
X: de factor is niet significant van invloed
N.v.t.: de factor kon niet worden meegenomen in de berekening

Factoren die van invloed zijn op de opgelegde strafduur
Uit de statistische analyse komt naar voren dat vier factoren van invloed zijn op de door de rechter op-
gelegde strafduur. Gezamenlijk verklaren zij maar liefst 82% van de variatie in de opgelegde strafduur. 
Waarom de ene dader een gevangenisstraf krijgt van een maand, en de ander van drie jaar, wordt voor 
een groot deel verklaard door de geëiste strafduur, de aard van de seksuele handeling, en het geslacht 
en de leeftijd van de slachtoffers. Gemiddeld straft de rechter langer als de dader minimaal één slachtof-
fer onder de twaalf jaar heeft misbruikt. Ook straft de rechter zwaarder als sprake is van de zwaarste ca-
tegorie seksuele handelingen, te weten penetratie met een geslachtsdeel. De geëiste strafduur legt het 
meeste gewicht in de schaal waar het gaat om de door de rechter opgelegde gevangenisstraf. Het is geen 
verrassing dat de strafeis zo sterk van invloed is. In het vorige hoofdstuk kwam immers al naar voren dat 
er sprake was van een sterke samenhang, en ook in de literatuur wordt genoemd dat de strafeis een 
belangrijk ankerpunt is voor de rechter bij de straftoemetingsbeslissing. Dat het geslacht van de slacht-
offers van invloed blijkt op de door de rechter opgelegde straf lijkt opmerkelijk. Maar waarschijnlijk kent 
de rechter (onbewust?) extra gewicht toe aan de zaken waarin de dader minimaal één jongen heeft 
misbruikt. Hiermee wordt het effect dat meisjes als slachtoffers hebben op de strafeis gecompenseerd.



58
Ontucht vOOr de rechter – Deel 2: De straffen

Factoren die niet van invloed zijn
Minstens even opvallend is dat een aantal factoren, waarvan verwacht kan worden dat deze de strafduur 
beïnvloeden, niet van invloed blijken te zijn. Zo zijn de wettelijke strafverzwaringsgronden (artikel 
248 Sr) evenmin als de meerdaadse samenloop (artikel 57 Sr) niet van invloed op de duur van de gevan-
genisstraf. Hetzelfde geldt voor de onderzochte daderkenmerken; voor de strafhoogte maakt het niet 
uit of de dader al eerder werd veroordeeld voor een zedendelict of niet. Ook zijn er op groepsniveau geen 
verschillen in strafduur tussen verminderd toerekeningsvatbare daders en daders aan wie het feit vol-
ledig kon worden toegerekend. Daarnaast maakt het voor de strafduur niet uit of de dader bekent of 
ontkent.97

Vooruitblik
Dit kwantitatieve hoofdstuk biedt inzicht in de factoren die van invloed zijn op de strafeis van het OM 
en de door de rechter opgelegde duur van de gevangenisstraf. Van de invloed van de factoren die als 
significante voorspellers uit het model naar voren komen zijn OM en rechter zich niet noodzakelijker-
wijs bewust. In het volgende hoofdstuk wordt ingegaan op hetgeen de rechter kenbaar overweegt in zijn 
strafmotivering. Welke factoren noemt de rechter, en welk gewicht kent hij hieraan toe? Komen de 
factoren die de rechter in zijn strafmotivering noemt overeen met de factoren die volgens de statistische 
analyse uit dit hoofdstuk van invloed zijn? Of noemt de rechter hele andere factoren in zijn strafmoti-
vering? Deze en andere vragen worden beantwoord in het volgende hoofdstuk, en in het concluderende 
Hoofdstuk 5.  

97 Wanneer gecontroleerd wordt voor de invloed van de overige voorspellende factoren in het model.



4 Wat vertelt de rechter ons over de straf?

4.1 Inleiding

In het vorige hoofdstuk is geanalyseerd welke factoren objectief gezien van invloed zijn op de door de 
rechter opgelegde straf. De strafeis van het OM, de aard van de seksuele handelingen en het geslacht en 
de leeftijd van het slachtoffer bleken voorspellers voor de variatie in de duur van de gevangenisstraf. Dit 
zijn niet noodzakelijkerwijs factoren die de rechter bewust dan wel kenbaar meeweegt, en als strafmaat-
beïnvloedend aanmerkt in zijn strafmotivering. De strafmotivering kan immers worden gezien als een 
gerationaliseerde reconstructie, die niet per definitie volledig hoeft te stroken met de gronden op basis 
waarvan de rechter tot een straf is gekomen.1 Met andere woorden: factoren die de rechter onbewust 
laat meewegen komen in de strafmotivering niet aan bod, en factoren die de rechter in zijn strafmoti-
vering noemt kunnen afwijken van hetgeen de daadwerkelijke afwegingen waren van de rechter om een 
bepaalde straf op te leggen. 

In dit hoofdstuk wordt de strafmotivering nader bekeken. In zijn strafmotivering motiveert de rechter 
welke factoren op welke wijze een rol hebben gespeeld bij de beslissing over de straf. Dit hoofdstuk laat 
de rechter dus zelf aan het woord, bij monde van zijn strafmotivering. Daarbij wordt bekeken welke 
factoren hij noemt, hoe vaak bepaalde factoren terugkomen in de bestudeerde strafmotiveringen, hoe 
deze worden gewaardeerd, en tenslotte hoe de rechter de factoren in onderlinge verhouding weegt.2 
Waar het vorige hoofdstuk inzicht gaf in factoren die de straf op groepsniveau beïnvloeden, gaat dit 
hoofdstuk in op rechterlijke overwegingen in individuele zaken. De invloed van factoren op de strafeis 
(zoals behandeld in Hoofdstuk 3) zal in dit hoofdstuk niet aan bod komen. De overwegingen van de 
officier van justitie om een bepaalde straf te eisen zijn immers zelden opgenomen in het vonnis. 

De strafmotivering
‘Het vonnis geeft in het bijzonder de redenen op, die de straf hebben bepaald of tot de maatregel heb-
ben geleid.’ - Artikel 359 lid 5 Sv. 

De wet bepaalt dat de rechter zijn straf moet motiveren. Voor een gevangenisstraf en TBS (ter beschik-
kingstelling) geldt bovendien een extra motiveringsplicht ingevolge lid 6 en 7 van artikel 359 Sv. Ook 

1 Van Wingerden & Wermink 2015, p. 8; Gommer 2007, p. 132.
2 Zie voor deze indeling ook Abbink 2016, pp. 16-17.



60
Ontucht vOOr de rechter – Deel 2: De straffen

wanneer de rechter afwijkt van een door de officier van justitie ‘uitdrukkelijk onderbouwd standpunt’ 
over de strafeis moet hij nader motiveren (artikel 359 lid 2 Sv).3 

Dát de rechter zijn straf motiveert is dus een wettelijke verplichting. Hóe hij dit doet is echter weinig 
omlijnd; de rechter heeft een grote discretionaire vrijheid in het motiveren van de straf.4 Al in 1929 
oordeelde de Hoge Raad dat aan de motiveringsplicht reeds is voldaan bij de enkele verwijzing naar de 
ernst van het feit, de omstandigheden waaronder het is gepleegd, en de persoonlijkheid van de verdach-
te.5 In het zogenoemde Goldflake-arrest werd hieraan nog toegevoegd dat in die gevallen waarin de 
rechter een draconische straf oplegt voor een licht vergrijp6, een nadere motivering vereist is.7 

De grote vrijheid bij het motiveren van de straf maakt maatwerk mogelijk. Elke individuele zaak is an-
ders, en de verschillen tussen zaken en daders kunnen door maatwerk in de strafmotivering door de 
rechter geaccentueerd worden. Tegelijkertijd schuilt in de grote beslissingsvrijheid het gevaar van wil-
lekeur en inconsistentie.8 Een keerzijde van deze beslissingsvrijheid in de strafmotivering is dan ook 
dat het een variatie in straftoemeting faciliteert die niet noodzakelijk samenhangt met inhoudelijke 
variatie in strafzaken waarover de rechter beslist.9 Het maatwerk bij de bestraffing kan daarmee op 
gespannen voet staan met het gelijkheidsbeginsel.10 

Promis-werkwijze
Om de bewijs- en strafmotivering te verbeteren werd in 2008 besloten de zogenoemde Promis-
werkwijze11 in te voeren in de rechtspraak. Het doel van Promis was drieledig: een betere bewijs- 
en strafmotivering; waardoor betere communicatie tot stand komt tussen de strafrechter, raads-
man, andere betrokkenen en de maatschappij; waardoor die motivering beter inzicht geeft in het 
denkproces van de rechter.12 Het effect van deze nieuwe werkwijze werd in 2014 op verzoek van 
de Raad voor de Rechtspraak geëvalueerd. Een van de conclusies van dit onderzoek is dat de 
geïnterviewde professionals de overwegingen over de straf als vrij zwakke punten in de motive-
ring beschouwen. ‘De meest waarschijnlijke oorzaak van dit geringe en gemengde effect van het 
Promis-vonnis is dat ook in Promis-vonnissen relatief weinig aandacht wordt besteed aan de 
rechtvaardiging van de straf. De redenering van de rechter over de straf (soort en maat) komt in 
het vonnis relatief summier aan de orde.’13

3 Zie voor nadere toelichting Cleiren, Crijns & Verpalen 2015, art. 359 Sv, aant. 8.
4 De Keijser, Weerman & Huisman 2015.
5 HR 11 februari 1929, NJ 1929/503.
6 In dergelijke gevallen is het verbazingscriterium van toepassing. Zie voor meer voorbeelden van het verbazingscri-

terium Cleiren, Crijns & Verpalen 2015, art. 359, aant. 8 onder c.
7 HR 25 februari 1947, NJ 1947/161.
8 Schoep & Schuyt 2005, p. 1.
9 Zie onder meer De Keijser, Weerman & Huisman 2015, p. 1 en Van Wingerden & Wermink 2015, p. 7. 
10 Van Wingerden, Moerings & Van Wilsem 2011, p. 106.
11 Promis staat voor Project Motiveringsverbetering in Strafvonnissen.
12 De Groot-Van Leeuwen, Laemers & Sportel 2015, p. 8.
13 De Groot-Van Leeuwen, Laemers & Sportel 2015, p. 120.



61
Ontucht vOOr de rechter – Deel 2: De straffen

De analyse
De grote variatie in strafmotiveringen als gevolg van de ruime beslisvrijheid maakt bestudering en on-
derlinge vergelijking van strafmotiveringen gecompliceerd, zo niet onmogelijk. Om tot een gestructu-
reerde analyse te komen zijn de strafmotiveringen uit de 182 onderzochte vonnissen kwalitatief geana-
lyseerd op basis van door de rechter genoemde factoren. Elke factor die in een strafmotivering door de 
rechter is genoemd, is gelabeld zodat elke factor afzonderlijk geanalyseerd kon worden. Voor de inde-
ling van de factoren is gekozen voor de indeling van Schuyt14, die strafmaatbeïnvloedende factoren 
indeelt in vijf verschillende categorieën, te weten: 

 • De aard van het delict: de ‘wat’-vraag
 • De persoon van de dader: de ‘wie’-vraag
 • De wijze waarop het feit is begaan: de ‘hoe’-vraag 
 • De gevolgen van het feit: de ‘effect’-vraag
 • De omstandigheden waaronder het feit is begaan: de ‘context’-vraag

De factoren vallend onder elk van de vijf categorieën worden in dit hoofdstuk in afzonderlijke paragra-
fen besproken. Daarbij wordt tevens aandacht besteed aan de wijze waarop de rechter elke factor heeft 
betrokken in de hoogte van de straf en in de strafmodaliteit. Uit dit hoofdstuk zal blijken dat uit de 
strafmotiveringen vaak niet goed kan worden opgemaakt of de factoren die de rechter in zijn strafmoti-
vering noemt strafmaatbeïnvloedend zijn. Als in een strafmotivering bijvoorbeeld staat dat de recht-
bank heeft acht geslagen op het blanco strafblad van de verdachte, is het niet duidelijk of deze factor 
invloed heeft op de straf. Noemt de rechter dit blanco strafblad om daarmee aan te geven dat de dader 
om die reden een lagere straf krijgt? Zo ja, hoeveel lager is de straf vanwege dit blanco strafblad? Of moet 
deze factor zo worden geïnterpreteerd dat een blanco strafblad het uitgangspunt is bij de strafoplegging, 
en dat alleen in het geval er sprake is van een (relevant) strafblad de straf omhoog gaat? 

Wanneer wel uit de bewoordingen van de rechter in de strafmotivering kan worden afgeleid dat een 
bepaalde factor strafverhogend of –verlagend is, is bovendien vaak niet duidelijk hoe groot de invloed 
van die factor is op de straf. Wanneer de rechter in zijn strafmotivering bijvoorbeeld oordeelt dat hij in 
het nadeel van verdachte rekening houdt met diens negatieve proceshouding, en hem vervolgens zes 
maanden gevangenisstraf oplegt, is niet duidelijk wat de invloed van de negatieve proceshouding op de 
straf is geweest. Had hij met een positiever houding vier maanden gekregen? Of drie? Of had hij in dat 
geval een deels voorwaardelijke straf, of bijvoorbeeld een taakstraf gekregen? De invloed van een be-
paalde factor op de strafmodaliteit en strafhoogte is zeer zelden uit de strafmotivering op te maken. 

Opbouw van het hoofdstuk
Dit hoofdstuk gaat allereerst in op hetgeen de rechter in zijn strafmotivering overweegt over de eerste 
categorie, de aard van het delict (§4.2). §4.3 gaat uitgebreid in op allerlei factoren die samenhangen met 
de persoon van de dader, waaronder recidive, toerekeningsvatbaarheid en proceshouding. Elke afzon-
derlijke subparagraaf behandelt één van de negen factoren die samenhangen met de persoon van de 
dader. Factoren die gaan over de wijze waarop het feit is begaan worden uitgediept in §4.4. Onder an-
dere de factoren pluraliteit van daders en dwang en initiatief komen hierbij aan bod. §4.5 bespreekt de 
gevolgen van het feit voor slachtoffer, dader en maatschappij. Naast voor de hand liggende gevolgen 

14 Schuyt 2010.



62
Ontucht vOOr de rechter – Deel 2: De straffen

wordt hier bijvoorbeeld ook aandacht besteed aan de wijze waarop de rechter in zijn strafmotivering 
omspringt met een zwangerschap als gevolg van seksueel misbruik. Tot slot gaat §4.6 in op de context 
van het gepleegde delict. Het hoofdstuk eindigt met een conclusie waarin de belangrijkste lijnen uit de 
analyse van de strafmotiveringen samenkomen en waarin knelpunten aan de kaak worden gesteld.

4.2 Wat: De aard van het delict

De meeste strafmotiveringen beginnen met een korte uiteenzetting van de aard van het delict: wat heeft 
de dader precies gedaan? De overwegingen bij de wat-vraag dienen voornamelijk om de strafwaardig-
heid van het feit te onderstrepen en om de verhouding aan te geven met andere strafbare feiten.15 Het 
gaat veelal om een feitelijke beschrijving van het bewezenverklaarde, zonder dat hier in strafmaatbeïn-
vloedende zin consequenties aan worden verbonden. Ook komen vrijwel identieke overwegingen in 
veel strafmotiveringen terug. In die zin lenen de overwegingen over de aard van het delict zich minder 
voor differentiatie van een bepaalde zaak, en hebben zij weinig onderscheidend vermogen.16

In de meeste van de 182 onderzochte strafmotiveringen komen de volgende elementen over de aard van 
het delict terug: de inbreuk op de lichamelijke, geestelijke of seksuele integriteit van het slachtoffer; de 
gevolgen die het zedendelict in het algemeen met zich meebrengt; en de ernst van het feit. 

In 70% (N=128) van de strafmotiveringen wijdt de rechtbank woorden aan de mogelijke gevolgen van het 
seksueel misbruik op het slachtoffer. Het gaat hier niet om concreet ingetreden gevolgen (zie voor een 
bespreking daarvan §4.5.1), maar om gevolgen die theoretisch zouden kunnen intreden. Een typische 
passage over de mogelijke gevolgen voor het slachtoffer is de volgende: ‘De ervaring leert dat dit soort 
gebeurtenissen in de regel langdurige en ernstige psychische gevolgen heeft voor het slachtoffer en dat 
met name de emotionele en psycho-seksuele ontwikkeling van het slachtoffer hierdoor verstoord kan 
worden.’17 Gevolgen die de rechter vooral noemt, zijn: beschadiging van de lichamelijke en geestelijke 
gezondheid, onherstelbaar leed, langdurige klachten op emotioneel en seksueel gebied, en het door-
kruisen van een normale en gezonde seksuele ontwikkeling. Wat opvalt is dat in een aantal strafmotive-
ringen wordt geoordeeld dat deze gevolgen vooral groot zijn wanneer het (zeer) jonge kinderen be-
treft.18 In een andere zaak voert de rechter juist aan dat de schade groot is als slachtoffers zich in de 
puberteit bevinden.19 

Leeftijdsspecifieke gevolgen van seksueel geweld
Wetenschappelijk onderzoek toont aan dat de leeftijd van het minderjarige slachtoffer ten tijde 
van het seksueel misbruik een belangrijke rol speelt bij de aard van de gevolgen die het slachtof-

15 Schuyt 2010, p. 280.
16 Schuyt 2010, p. 278.
17 Rb. Alkmaar 29 februari 2012, 14-701715-10 (niet gepubliceerd).
18 Zie bijvoorbeeld: Rb. ’s-Hertogenbosch 6 november 2012, 01-840538-11 (niet gepubliceerd), Rb. Rotterdam 11 april 

2012, 10-712490-11 (niet gepubliceerd), Rb. Rotterdam 15 februari 2012, ECLI:NL:RBROT:2012:9091, Rb. Zutphen 30 
november 2012, 06-850156-12 (niet gepubliceerd), Rb. Leeuwarden 18 december 2012, 17-885099-12 (niet gepubli-
ceerd), Rb. Rotterdam 16 februari 2012, 10-712338-11 (niet gepubliceerd), Rb. Oost-Nederland 25 januari 2013, 
ECLI:NL:RBONE:2013:BY9608, Rb. Gelderland 29 november 2013, 05-820969-13 (niet gepubliceerd).

19 Rb. Zutphen 11 juli 2012, 06-940325-11 (niet gepubliceerd).



63
Ontucht vOOr de rechter – Deel 2: De straffen

fer kan ervaren.20 Zo kan seksueel geweld bij baby’s, peuters en kleuters stressreacties uitlokken 
en zelfs de hersenontwikkeling in negatieve zin beïnvloeden, terwijl bij kinderen in de basis-
schoolleeftijd vaak gevolgen zoals concentratieproblemen en schuldgevoelens de kop op steken. 
De stressreacties die adolescenten kunnen ervaren lijken veel op die van volwassenen, en betref-
fen onder meer nachtmerries, angst, vermijding en schuldgevoel. Wat uit het voorgaande volgt 
is dat de gevolgen die slachtoffers van seksueel geweld kunnen ervaren, voor een deel leeftijds-
afhankelijk zijn. Dit betekent echter niet dat de gevolgen voor jonge kinderen erger zijn dan voor 
oudere kinderen, of vice versa. Een overweging in de strafmotivering dat de gevolgen juist groot 
zijn als kinderen zich in de puberteit bevinden, of wanneer zij nog zeer jong zijn, is dan ook in 
zoverre waar dat gevolgen voor alle slachtoffers – jong en oud – groot kunnen zijn. Het is echter 
niet zo dat de gevolgen voor een bepaalde leeftijdscategorie groter zijn dan voor andere leeftijds-
groepen. 

Een ander element dat in de meeste strafmotiveringen terugkomt is dat de dader met zijn handelen een 
inbreuk heeft gemaakt op de lichamelijke en geestelijke (en in sommige strafmotiveringen: seksuele) 
integriteit van het slachtoffer. De referentie aan de inbreuk op de lichamelijke, geestelijke dan wel sek-
suele integriteit van het slachtoffer wordt zowel in vonnissen waarin sprake is van seksueel binnendrin-
gen21 (74%, N=80) als in vonnissen waarin hiervan geen sprake is22 (81%, N=60) toegepast. 

De rechter refereert in de helft (N=92) van de strafmotiveringen aan de ernst van de feiten. In enkele van 
deze vonnissen merkt de rechter de feiten echter aan als minder ernstig. Zo houdt de rechter er in een 
zaak waarin de dader het achtjarige vriendinnetje van zijn dochter op de mond had gezoend en haar 
billen had betast terwijl zij bij hem in bed lag, er in het voordeel van de dader rekening mee dat het ‘een 
betrekkelijk milde vorm van ontucht’ betrof.23

Wat de rechter in zijn strafmotivering over de aard van het delict overweegt is vaak algemeen en heeft 
daardoor weinig onderscheidend vermogen. Voor het afdoende verantwoorden van een straf zal dan 
ook nadere specificering van de andere vier categorieënnoodzakelijk zijn. Deze komen in de volgende 
paragrafen voor het voetlicht.  

4.3 Wie: De persoon van de dader

In zijn strafmotivering besteedt de rechter relatief veel aandacht aan de persoon van de dader, en de 
omstandigheden die met die persoon samenhangen. In deze paragraaf wordt achtereenvolgens bespro-
ken op welke manier de rechter in zijn strafmotivering aandacht besteedt aan de volgende factoren: 
strafblad (§4.3.1), leeftijd van de dader (§4.3.2), toerekeningsvatbaarheid (§4.3.3), recidiverisico (§4.3.4), 
verstandelijke beperking (§4.3.5), lichamelijke en geestelijke gesteldheid (§4.3.6), andere persoonlijke 
omstandigheden (§4.3.7) en ten slotte de proceshouding van de dader (§4.3.8).  

20 Lindauer & Boer 2012, p. 13. Zie voor een uitgebreide omschrijving van leeftijdsspecieke gevolgen van seksueel mis-
bruik Nationaal Rapporteur 2014, pp. 50-54.

21 Seksueel binnendringen zoals verwoord in artikel 244 en 245 Sr.
22 Artikel 247 en 249 lid 1 Sr. 
23 Rb. Rotterdam 16 maart 2012, 10-713075-08 (niet gepubliceerd).

https://www.nationaalrapporteur.nl/Publicaties/Op-goede-grond/index.aspx


64
Ontucht vOOr de rechter – Deel 2: De straffen

4.3.1 Strafblad
Een voorbeeld van een objectieve persoonlijke omstandigheid is relevante recidive. Het betreft een straf-
maatbeïnvloedende omstandigheid met algemene werking.24 Uit Hoofdstuk 3 komt reeds naar voren 
dat de aanwezigheid van een relevant strafblad statistisch gezien niet van invloed is op de strafhoogte. 
Toch besteedt de rechter in sommige individuele zaken wel degelijk aandacht aan deze factor in zijn 
strafmotivering. Van de veroordeelde ontuchtplegers in het onderzoek werd 12% (N=21) reeds eerder 
veroordeeld voor een soortgelijk delict.25 Op grond van artikel 43a Sr kan de op een misdrijf gestelde 
gevangenisstraf met maximaal een derde worden verhoogd indien sprake is van relevante recidive bin-
nen vijf jaar na een veroordeling tot gevangenisstraf.26 Deze verhoging van het strafplafond kan alleen 
worden toegepast indien de officier van justitie de recidive in de tenlastelegging vermeldt. In geen van 
de 2127 vonnissen waarin volgens de strafmotivering sprake is van relevante recidive is artikel 43a Sr in 
de tenlastelegging opgenomen.28 De informatie over de recidive in de strafmotivering was te summier 
om te beoordelen of de recidive onder het bereik van artikel 43a Sr viel, en of dit artikel dus in de tenlas-
telegging opgenomen had kunnen worden.29

Ook zonder toepassing van artikel 43a Sr kan recidive tot een strafverhoging leiden, maar dan binnen 
het strafplafond van het gronddelict. Uit tweederde (N=14) van de strafmotiveringen waarin sprake was 
van relevante recidive blijkt dat de rechter deze factor expliciet in het nadeel30 van de dader mee laat 
wegen. In sommige gevallen gaat het daarbij om feiten die al langere tijd geleden zijn gepleegd.31 Zo 
illustreert ook onderstaande overweging: 

‘De rechtbank neemt in haar beoordeling voorts nadrukkelijk mee dat verdachte in 1999 is veroordeeld 
voor het plegen van ontucht met zijn eigen minderjarige dochter en dat deze veroordeling hem er niet 
van weerhouden heeft wederom misbruik te maken van een, aan zijn zorg toevertrouwd, jong meisje.’32

24 Schuyt 2010, p. 141 en pp. 94-95. Algemene werking houdt in dat deze grond van toepassing is op alle delicten, en 
dus niet specifiek is voor een bepaald delict. 

25 Daarnaast was in twee zaken sprake van de situatie als geregeld in art. 63 Sr (samenloop). Deze twee zaken zijn niet 
meegeteld als recidive, nu de tweede veroordeling betrekking had op een feit dat was gepleegd vóór de eerdere 
veroordeling. 

26 De termijn van vijf jaar wordt verlengd met de tijd waarin de veroordeelde zijn vrijheid was ontnomen. 
27 Van de 21 vonnissen waarin volgens de informatie in de strafmotivering sprake was van relevante recidive, ging het 

in 19 gevallen om een meerderjarige verdachte, en in 2 gevallen om een minderjarige. Art. 43a Sr is niet van toepas-
sing op minderjarige verdachten, zie art. 77a Sr.

28 Overigens kon uit de meeste strafmotiveringen niet worden opgemaakt van wanneer de eerdere veroordeling da-
teerde, en of dit binnen of buiten de vijfjaarstermijn viel.

29 In de meeste van de 21 strafmotiveringen stond dat de verdachte eerder was veroordeeld voor een soortgelijk delict. 
Verdere informatie ontbrak meestal, waardoor hieruit niet kon worden opgemaakt of de dader destijds tot een ge-
vangenisstraf was veroordeeld, en of de eerdere veroordeling binnen de vijfjaarstermijn viel. Beide zijn criteria voor 
de toepassing van artikel 43a Sr. 

30 De bewoordingen variëren van ‘heeft in het bijzonder laten meewegen’, ‘neemt verdachte kwalijk’, ‘acht strafver-
zwarend’, ‘heeft acht geslagen op […] hetgeen hem er kennelijk niet van heeft weerhouden de onderhavige feiten te 
plegen’, tot ‘heeft rekening gehouden met’.

31 Zo zat er twaalf jaar tussen de eerdere veroordeling en het plegen van de huidige feiten in de zaak 2012, Rb. Assen 27 
november 2012, ECLI:NL:RBASS:2012:BZ4135, en bedroeg deze periode elf jaar in de zaak 2013, Rb. Oost-Nederland 
12 februari 2013, ECLI:NL:RBONE:2013:BZ2920. 

32 Rb. Oost-Brabant 7 augustus 2013, ECLI:NL:RBOBR:2013:4345.



65
Ontucht vOOr de rechter – Deel 2: De straffen

Specifieke recidive
Waar in de meeste van de 21 vonnissen staat dat het gaat om recidive van een soortgelijk feit, 
blijkt in enkele gevallen sprake te zijn van zeer specifieke recidive33, zoals geïllustreerd wordt in 
de volgende strafmotivering: ‘De rechtbank rekent het verdachte daarnaast met name zwaar aan 
dat hij voor een tweede keer de fout in is gegaan; blijkens zijn justitiële documentatie is ver-
dachte in 2006 al eerder veroordeeld voor een identiek feit, gepleegd met hetzelfde slachtoffer. 
Deze veroordeling heeft verdachte er kennelijk niet van weerhouden wederom ontucht te plegen 
met zijn stiefdochter.’34

In drie zaken waarin sprake is van relevante recidive oordeelt de rechtbank expliciet dat deze factor niet 
in het nadeel van de dader is meegewogen. In alle drie de gevallen was het argument dat de eerdere 
feiten dermate lang geleden waren gepleegd dat deze geen strafverzwarende invloed hadden.35

Tot slot kan uit vier strafmotiveringen niet worden opgemaakt of de relevante recidive van invloed is 
geweest op de straf. In deze vier strafmotiveringen wordt volstaan met de feitelijke constatering dat de 
dader eerder voor soortgelijke feiten is veroordeeld, zonder dat duidelijk wordt of de rechter deze factor 
in het nadeel van dader heeft meegewogen.36

Blanco strafblad wel of niet strafverminderend?
In het grootste deel (86%) van de onderzochte vonnissen staat informatie over de justitiële documenta-
tie van de dader. Niet altijd is uit het vonnis het onderscheid te halen tussen een blanco strafblad en een 
strafblad waarbij de dader voor andersoortige feiten werd veroordeeld. Zo staat er regelmatig dat ver-
dachte niet eerder voor soortgelijke feiten is veroordeeld. Betekent dit dat hij wel is veroordeeld voor 
andersoortige feiten? Of bedoelt de rechtbank dat verdachte nog nooit eerder is veroordeeld? In 82 
(45%) van de 182 vonnissen staat in de strafmotivering expliciet dat verdachte een blanco strafblad heeft. 
In veel van deze strafmotiveringen staat dat ‘in het voordeel van verdachte rekening wordt gehouden 
met’, of dat er ‘rekening mee wordt gehouden dat’ verdachte geen strafblad heeft. In die gevallen is deze 
factor in strafverminderende zin meegewogen. In een aantal vonnissen ontbreekt een dergelijke formu-
lering echter. Het blijft dan bij een feitelijke constatering dat verdachte een blanco strafblad heeft. Deze 
neutrale formulering zonder dat hier expliciet een strafverminderende consequentie aan wordt verbon-
den lijkt vooral bij de Rechtbank Den Haag gebruikelijk: in zeven van de acht vonnissen waarin sprake 
is van een blanco strafblad wordt volstaan met de constatering dat de rechtbank heeft acht geslagen op 
een hem betreffend uittreksel Justitiële Documentatie, waaruit blijkt dat verdachte niet eerder met po-

33 Zie voor definities van verschillende soorten recidive Wartna, Blom & Tollenaar 2011, p. 12.
34 Rb. Amsterdam 27 juni 2012, ECLI:NL:RBAMS:2012:BX4865.
35 Zie bijvoorbeeld Rb. Gelderland 1 november 2013, 06-850865-12 (niet gepubliceerd): ‘In het (verre) verleden (1992) is 

verdachte eerder veroordeeld voor een zedenmisdrijf, doch dat is zolang geleden dat de rechtbank dat niet in straf-
verhogende zin heeft meegewogen.’ In twee andere zaken was sprake van een veroordeling van 21 respectievelijk 15 
jaar geleden. 

36 Bijvoorbeeld Rb. Gelderland 10 december 2013, ECLI:NL:RBGEL:2013:5375: ‘Verdachte is volgens zijn documentatie 
reeds eerder veroordeeld voor ontucht met een minderjarig meisje.’



66
Ontucht vOOr de rechter – Deel 2: De straffen

litie en justitie in aanraking is geweest.37 Of het blanco strafblad in deze vonnissen in het voordeel van 
verdachte is meegewogen door de rechtbank kan niet uit de bewoordingen in de strafmotiveringen 
worden afgeleid.

4.3.2 Leeftijd van de dader
‘Als strafverminderend neemt de rechtbank in aanmerking dat verdachte inmiddels de respectabele leef-
tijd van 73 jaar heeft bereikt.’38 Dat ook oudere personen ontucht plegen kwam al eerder uit het onder-
zoek naar voren; zo bleek dat 4% van de ontuchtplegers de opa is van het slachtoffer.39 De leeftijd van 
de dader kan een strafverlagend effect hebben. Dit geldt zowel voor jonge als voor oudere daders. De 
rechtbank houdt in tien vonnissen in het voordeel van de dader rekening met diens hoge leeftijd.40 Dat 
oudere daders milder gestraft worden dan jongere volwassen daders komt overeen met wat hierover 
bekend is in de literatuur. Zo blijkt uit Amerikaans onderzoek dat bij volwassen daders het verband tus-
sen leeftijd en straf kromlijnig is: jonge daders worden relatief licht gestraft, daders tussen 21 en 30 jaar 
krijgen relatief de zwaarste straffen, terwijl de straffen boven de dertig jaar weer afnemen, met de licht-
ste straffen voor daders van vijftig jaar en ouder.41 

Dat de oudste verdachten het lichtst worden bestraft komt mogelijk doordat zij voor de maatschappij 
minder bedreigend zijn, of als minder bedreigend worden ervaren.42 Dat met het toenemen van de 
leeftijd het recidiverisico afneemt is in diverse wetenschappelijke studies vastgesteld.43 Vanuit het oog-
punt van speciale preventie kan het dus verdedigbaar zijn om aan een oudere dader een lagere straf op 
te leggen dan aan een jongere dader. Op individueel niveau kan het recidiverisico uiteraard verschillen, 
en daarnaast kan een straf meerdere doelen hebben naast speciale preventie. Dat de hoge leeftijd van 
de dader niet in alle zaken een factor van betekenis lijkt te vormen is dan ook niet vreemd. In vier van 
de negen zaken waarin de dader 65 jaar of ouder was ten tijde van het plegen van het delict haalt de 
rechtbank diens leeftijd in het geheel niet aan in de strafmotivering. 

Evenals de hoge leeftijd van de dader kan ook de jeugdige leeftijd van plegers strafverlagende invloed 
hebben. Voor minderjarigen gelden bovendien in beginsel het lagere strafmaximum van het jeugdstraf-
recht.44 De jonge leeftijd bepaalt in die gevallen het strafrechtelijk sanctiestelsel waarbinnen de jeug-
dige moet worden berecht (zie ook §2.1). Daarbinnen kan de jonge leeftijd van een dader van extra in-

37 Rb. Den Haag 15 maart 2013, 09-665176-12 (niet gepubliceerd), Rb. Den Haag 31 juli 2013, 09-665398-12 (niet gepubli-
ceerd), Rb. Den Haag 7 november 2013, 09-715845-12 (niet gepubliceerd), Rb. Den Haag 24 juni 2013, 
ECLI:NL:RBDHA:2013:10625, Rb. ’s-Gravenhage 5 juli 2012, 09-900220-12 (niet gepubliceerd), Rb. ’s-Gravenhage 25 
oktober 2012, 09-655346-10 (niet gepubliceerd), en Rb. ’s-Gravenhage 20 augustus 2012, 09-900015-12 (niet gepubli-
ceerd).

38 Rb. ’s-Hertogenbosch 27 maart 2012, 01-821025-11 (niet gepubliceerd).
39 ‘Dader seksueel misbruik vaak familielid’, Nationaal Rapporteur 20 augustus 2015. www.nationaalrapporteur.nl/actueel 

/nieuws/Archief2015/dader-seksueel-misbruik-vaak-familielid.aspx?cp=63&cs=59417. 
40 In vijf gevallen was de verdachte al 65 jaar of ouder ten tijde van het plegen van het delict. In de andere gevallen was 

de verdachte 65 jaar of ouder geworden op het moment van de uitspraak. 
41 Steffensmeier, Ulmer & Kramer 1998, p. 765.
42 Van Wingerden & Nieuwbeerta 2010, p. 14.
43 Zie onder meer: Helmus & Thornton 2016, p. 161; Barbaree e.a. 2008, p. 61.
44 Zie Nationaal Rapporteur 2016, p. 14. Hieruit blijkt dat één op de zes daders (N=28) uit de bestudeerde zaken minder-

jarig was ten tijde van het plegen het delict. Van de 28 minderjarige daders werden er 25 volgens het jeugdstrafrecht 
berecht (zie §2.1).

http://www.nationaalrapporteur.nl/actueel/nieuws/Archief2015/dader-seksueel-misbruik-vaak-familielid.aspx?cp=63&cs=59417
http://www.nationaalrapporteur.nl/actueel/nieuws/Archief2015/dader-seksueel-misbruik-vaak-familielid.aspx?cp=63&cs=59417
https://www.nationaalrapporteur.nl/Publicaties/Ontucht-voor-de-rechter/index.aspx


67
Ontucht vOOr de rechter – Deel 2: De straffen

vloed zijn op de straf. Zo oordeelt de Rechtbank Utrecht in een vonnis: ‘De rechtbank rekent verdachte 
dit alles aan, doch houdt aan de andere kant ook rekening met het feit dat verdachte zelf ook nog maar 
de leeftijd van dertien jaar had.’45 Ook in een aantal andere strafmotiveringen refereert de rechter in 
strafverlagende zin aan de jonge leeftijd van de dader. 

Zowel de hoge als de lage leeftijd van een dader kan in de praktijk dus in strafverlagende zin van invloed 
zijn op de straf. Het is niet zo dat alle vonnissen waarin sprake is van een jonge of bejaarde dader, de 
rechter deze factor expliciet benoemt en aldus kenbaar in strafverlagende zin meeweegt. 

4.3.3 Toerekeningsvatbaarheid
Een andere omstandigheid die samenhangt met de persoon van de dader is de mate van diens toereke-
ningsvatbaarheid. In drie op de tien strafmotiveringen (N=55; 30%) oordeelt de rechter dat de dader 
(enigszins tot sterk) verminderd46 toerekeningsvatbaar was. Dat een dader verminderd toerekeningsvat-
baar is betekent dat sprake is van minder schuld vergeleken met een volledig toerekeningsvatbare da-
der.47 In haar proefschrift concludeert Schuyt dat in veel gevallen de verminderde toerekeningsvatbaar-
heid strafverlagend werkt, of reden is voor het opleggen van een maatregel, al dan niet in combinatie 
met straf.48 Uit de statistische analyse in Hoofdstuk 3 volgt dat de (verminderde) toerekeningsvatbaar-
heid van daders niet van invloed is op de opgelegde duur van de straf. Er zijn immers geen significante 
verschillen gevonden. Voor de strafduur maakt het dus op groepsniveau niet uit of de rechter een dader 
wel of niet verminderd toerekeningsvatbaar acht.49 Dit laat onverlet dat op individueel niveau een ver-
minderd toerekeningsvatbare dader een lagere straf kan krijgen. 

In de bestudeerde strafmotiveringen blijkt de rechter echter in een minderheid van de gevallen (N=22; 
40%) waarin sprake is van een verminderd toerekeningsvatbare dader expliciet tot de conclusie te ko-
men dat de verminderde toerekeningsvatbaarheid tot strafvermindering moet leiden. In enkele van deze 
zaken weegt de rechtbank andere factoren echter zwaarder, waardoor het strafmatigende effect van de 
verminderde toerekeningsvatbaarheid uiteindelijk wordt opgeheven. Zo oordeelt de Rechtbank Maas-
tricht in een zaak waarin een dader zijn dochter en vier kleinkinderen van zijn broer misbruikte: ‘De 
rechtbank heeft bij de straftoemeting rekening gehouden met het blanco strafblad van verdachte en de 
bevindingen van de psycholoog en psychiater dat verdachte (enigszins) verminderd toerekeningsvatbaar 
moet worden verklaard. Gezien de ernst van de feiten is de rechtbank van oordeel dat deze omstandig-
heden onvoldoende zwaarwegend zijn om een lichtere straf op te leggen.’50 De dader in deze zaak krijgt 
conform de eis van de officier van justitie een gevangenisstraf van vier jaar waarvan een jaar voorwaar-
delijk met een proeftijd van drie jaar en bijzondere voorwaarden. 

In de overige 33 strafmotiveringen (60%) waarin de rechter oordeelt dat de dader verminderd toereke-
ningsvatbaar is, blijft het echter bij een feitelijke constatering door de rechter, zonder dat hieraan ken-

45 Rb. Utrecht 10 juli 2012, ECLI:NL:RBUTR:2012:BX1307.
46 In dit onderzoek is geen onderscheid gemaakt tussen de verschillende gradaties van toerekeningsvatbaarheid. Geen 

van de daders werd door de rechter volledig ontoerekeningsvatbaar geacht. 
47 Zie voor een uiteenzetting van mate van schuld en straf in zaken waarin sprake is van verminderde toerekeningsvat-

baarheid Claessen & De Vocht 2012. 
48 Schuyt 2010, p. 281.
49 Waarbij gecontroleerd is voor de overige voorspellende factoren.
50 Rb. Maastricht 28 maart 2012, ECLI:NL:RBMAA:2012:BW0370.



68
Ontucht vOOr de rechter – Deel 2: De straffen

baar de conclusie wordt verbonden dat de dader om die reden een andere of lagere straf krijgt. De weinig 
consistente en gebrekkige motivering op dit punt werd eerder ook al vastgesteld door Claessen & de 
Vocht.51

In 40% van de vonnissen waarin sprake is van een verminderd toerekeningsvatbare dader houdt de 
rechter dus expliciet in strafverlagende zin rekening met deze omstandigheid. In de overige 60% van de 
gevallen kan uit de strafmotivering niet worden opgemaakt of de verminderde toerekeningsvatbaarheid 
van invloed is, en zo ja, op welke wijze en in welke mate. 

4.3.4 Recidiverisico
In het ideale geval houdt de rechter bij het opleggen van een behandeling rekening met het recidiveri-
sico van de dader. In lijn met de What Works principes52 hoort een behandeling aan te sluiten bij het 
risiconiveau van de pleger. Dit betekent concreet dat daders met een laag recidiverisico niet of nauwe-
lijks behandeld moeten worden, en dat daders met een hoog recidiverisico intensieve behandeling no-
dig hebben om het risico op herhaling te verkleinen. Met de juiste interventie voor die daders die dat 
nodig hebben wordt over- en onderbehandeling voorkomen. In de vonnissen is bekeken in hoeverre 
het recidiverisico is meegewogen en welke vorm van toezicht en behandeling aan deze daders is opge-
legd.53 

Over vier van de vijf daders54 werd blijkens het vonnis een advies uitgebracht door de reclassering, Raad 
voor de Kinderbescherming en/of het NIFP. In de meeste vonnissen is zeer weinig terug te vinden over 
de constateringen en adviezen in deze rapportages. Zo is in minder dan de helft (N=71) van de vonnissen 
waarin een rapportage was uitgebracht (N=145) informatie terug te vinden over het recidiverisico. Daar-
naast achtte de rechtbank in één zaak de kans op herhaling hoog, terwijl over die verdachte geen rap-
portage was opgemaakt.55 Van de in totaal dus 72 vonnissen waarin iets over het recidiverisico is opge-
nomen, werd het risico in een derde van de gevallen (N=24) door de rechter als hoog of hooggemiddeld 
ingeschat. In al deze gevallen werd een vorm van toezicht opgelegd aan de dader. De meeste van de 
hoog-risico daders kregen bovendien een behandeling opgelegd (N=21):56 twaalf van hen kregen een 
ambulante behandeling en negen een klinische behandeling, waaronder ook TBS met dwangverpleging 
(N=2) en onvoorwaardelijke PIJ (N=2) vallen. Opvallend is dat de rechter aan één op de acht hoog-risico-

51 Claessen & De Vocht 2012, p. 21.
52 Zie voor een uitgebreide beschrijving Nationaal Rapporteur 2014, pp. 250-260.
53 Momenteel voert de Nationaal Rapporteur een uitgebreid onderzoek uit naar de wijze van risicotaxatie van zeden-

delinquenten door het NIFP en de reclassering, en de toepassing van de adviezen van deze instanties door de rechter. 
De resultaten van dit onderzoek worden begin 2017 verwacht. 

54 N=145 (80%). Het ging om adviezen door de volgende instanties: Reclassering N=57; NIFP N=16; Rvdk N=4; NIFP en 
reclassering N=55; en NIFP en RvdK N=13.

55 Rb. Den Haag 11 september 2013, 09-852130-13 (niet gepubliceerd). In de strafmotivering staat: ‘Zij is namelijk van 
oordeel dat er ernstig rekening mee moet worden gehouden dat de verdachte wederom een misdrijf zal begaan dat 
gericht is tegen of gevaar veroorzaakt voor de onaantastbaarheid van het lichaam van een of meer personen. De 
rechtbank leidt dit af uit de naar haar oordeel verontrustende aard van de verklaringen die verdachte tijdens het 
voorbereidend onderzoek heeft afgelegd, waarin iedere vorm van probleembesef of inzicht in de door hem begane 
feiten ontbreekt.’ 

56 Onder daders aan wie een behandeling werd opgelegd zijn ook gerekend de daders waarin de rechter in zijn vonnis 
reclasseringstoezicht oplegde met de toevoeging ‘ook als dit inhoudt dat verdachte een behandeling moet onder-
gaan’. In deze gevallen kan het dus zo zijn dat de dader uiteindelijk niet behandeld is.

https://www.nationaalrapporteur.nl/Publicaties/Op-goede-grond/index.aspx


69
Ontucht vOOr de rechter – Deel 2: De straffen

daders (N=3) geen behandeling oplegde.57 Onderbehandeling van hoog-risicodaders brengt het eviden-
te risico met zich mee dat het recidivegevaar niet genoeg wordt verlaagd.58

Hoog recidiverisico, geen behandeling
In drie zaken achtte de rechtbank de kans op herhaling groot, maar legde desondanks geen be-
handeling op aan de dader.59 Zo veroordeelde de Rechtbank ‘s-Hertogenbosch60 een vader voor 
het misbruiken van zijn zoon. Het misbruik duurde een jaar. Het recidiverisico van de zwakbe-
gaafde dader wordt door de reclassering ingeschat als ‘hoog gemiddeld’. De rechtbank legt geen 
behandeling op, maar wel een direct uitvoerbaar locatieverbod: ‘[...] gelet op de adviesrappor-
tage van de reclassering, ernstig rekening mee moet worden gehouden dat verdachte wederom 
een misdrijf zal begaan dat gericht is tegen of gevaar veroorzaakt voor de onaantastbaarheid van 
het lichaam van een of meer personen. [...] acht de rechtbank met het opleggen van een locatie-
verbod aan verdachte de veiligheid van het slachtoffer en zijn overige familieleden voldoende 
gewaarborgd.’ Het gevaar voor herhaling lijkt hier gekoppeld te worden aan het specifieke slacht-
offer en zijn familie. Recidive ziet echter niet op hetzelfde slachtoffer, maar op het opnieuw ple-
gen van een delict, ongeacht wie het slachtoffer is.61 De rechtbank gaat hier dus uit van een zeer 
beperkte uitleg van het begrip recidive. 

Opvallend is dat ook de officier van justitie geen behandeling had geëist, terwijl dit wel was ge-
adviseerd in de Pro Justitia rapportage. De reclassering is vager in haar advies: ‘Met de psycho-
loog acht de reclassering het belang van een behandeling niet uitgesloten.’

Wat precies de overwegingen van zowel de officier van justitie als van de rechtbank zijn geweest 
om geen behandeling te eisen dan wel op te leggen aan deze dader bij wie het recidiverisico ‘hoog 
gemiddeld’ is, kan uit het vonnis niet worden opgemaakt. 

Bij 47% van de daders (N=34) werd het recidiverisico als laag of laaggemiddeld ingeschat. Ondanks het 
feit dat sprake was van een laag(gemiddeld) recidiverisico legde de rechter aan 23 van hen (68%) toezicht 
op, in alle gevallen in combinatie met een ambulante behandeling.62 Dat daders van kindermisbruik 
regelmatig worden overbehandeld constateerde ook Smid in haar proefschrift.63 Het (over)behandelen 
van laag-risicodaders brengt het mogelijke risico met zich mee dat het recidiverisico bij hen juist toe-
neemt.64 

57 Dat niet alle hoogrisico zedendaders behandeld worden na een veroordeling constateerde Smid ook in haar proef-
schrift. Smid 2014, pp. 33-48.

58 Nationaal Rapporteur 2014, pp. 250-251.
59 Rb. ’s-Hertogenbosch 17 augustus 2012, 01-845359-11 (niet gepubliceerd; Rb. Den Haag 11 september 2013, 09-852130-

13 (niet gepubliceerd); en Rb. Rotterdam 16 november 2012, 10-811197-11 (niet gepubliceerd).
60 Rb. ’s-Hertogenbosch 17 augustus 2012, 01-845359-11 (niet gepubliceerd). 
61 Wartna, Blom & Tollenaar 2011, p. 12 beschrijven zes vormen van recidive, van algemeen naar specifiek. De meest 

specifieke vorm van recidive betreft het opnieuw plegen van hetzelfde delict (hetzelfde wetsartikel).
62 Onder daders aan wie een behandeling werd opgelegd zijn ook gerekend de daders waarin de rechter in zijn vonnis 

reclasseringstoezicht oplegde met de toevoeging ‘ook als dit inhoudt dat verdachte een behandeling moet onder-
gaan’. In deze gevallen kan het dus zo zijn dat de dader uiteindelijk niet behandeld is.

63 Smid 2014, pp. 33-48.
64 Smid 2014, p. 44.

https://www.nationaalrapporteur.nl/Publicaties/Op-goede-grond/index.aspx


70
Ontucht vOOr de rechter – Deel 2: De straffen

Geen recidivegevaar want slachtoffer is inmiddels zestien jaar
In een enkel geval is de redenering over het recidiverisico opmerkelijk te noemen. Zo overwoog 
de Rechtbank Zeeland-West-Brabant het volgende: ‘Nu [naam slachtoffer, NR] inmiddels 16 jaar 
is geworden, is er verder ogenschijnlijk geen gevaar voor recidive en ziet de rechtbank geen nut 
of noodzaak tot het aanvullend opleggen van een voorwaardelijk strafdeel.’65 

Deze redenering gaat uit van een zeer nauwe interpretatie van recidiverisico: omdat het slachtof-
fer seksueel meerderjarig is geworden kan zij (juridisch gezien) niet meer misbruikt worden. Re-
cidiverisico is echter niet beperkt tot een specifiek slachtoffer, dus deze redenering geeft een zeer 
beperkte interpretatie van het begrip recidive weer, welke niet strookt met wat onder recidive 
wordt verstaan.66 

Wat verder opvalt, is dat in veertien vonnissen weliswaar overwegingen worden gewijd aan het recidive-
risico, maar dat daaruit niet kan worden opgemaakt of de rechter dit risico als hoog of laag inschat.67 
Zo geeft de rechter in een aantal vonnissen aan dat het risico op recidive ‘aanwezig’ is. Het is echter in-
herent aan een risico dat er een kans is dat de situatie zich zal voordoen; er is dus altijd een risico aan-
wezig. Een redenering als hieronder geeft dan ook geen feitelijke informatie over de hoogte van dit ri-
sico: ‘De risico-inschatting bij de combinatie van de ziekelijke stoornissen en gebrekkige ontwikkelingen 
baren zowel de gedragsdeskundigen als de rechtbank zorgen. [...] De gedragsdeskundigen achten de 
kans op herhaling van een zedendelict aanwezig.’68 Ook staat in enkele vonnissen het oordeel dat het 
recidiverisico ‘verhoogd’ is. Bijvoorbeeld: ‘Op de leefgebieden huisvesting, gezin, denkpatronen, gedrag 
en vaardigheden is er een verhoogd risico op recidive.’69 Wat de rechter hier mee bedoelt is onduidelijk: 
ten opzichte waarvan is het risico verhoogd? Is het risico bijvoorbeeld verhoogd ten opzichte van dat 
van de gemiddelde zedendelinquent? Of is sprake van een verhoging vergeleken met een niet-pleger? 

Van de veertien vonnissen waar wel iets over het recidiverisico staat, maar waarvan niet duidelijk wordt 
of dit risico als laag of hoog wordt ingeschat, legt de rechter in de meeste gevallen (N=12) toezicht op. 
Zoals uit onderstaande figuur blijkt moeten de meeste van hen een behandeling ondergaan. 

65 Rb. Zeeland-West-Brabant 8 mei 2013, 02-666958-12 (niet gepubliceerd). Deze zaak wordt ook beschreven in §4.3.7.
66 Zie voor definities van recidive Wartna, Blom & Tollenaar 2011, pp. 11-12.
67 Naar de wijze waarop rapporteurs en rechters het recidiverisico omschrijven en interpreteren wordt momenteel 

onderzoek uitgevoerd door de Nationaal Rapporteur. De resultaten van dit onderzoek worden begin 2017 verwacht. 
68 Rb. ’s-Hertogenbosch 2 juli 2012, 01-833023-12 (niet gepubliceerd).
69 Rb. Alkmaar 29 november 2012, 14-810293-12 (niet gepubliceerd).



71
Ontucht vOOr de rechter – Deel 2: De straffen

Figuur 4.1 Stroomschema toezicht en behandeling van daders waarbij in het vonnis 
wordt gesproken over het recidiverisico (N=72) (2012-2013).
Bron: Veroordelende vonnissen ontucht 2012-2013.

Concluderend sluit de hoogte van het recidiverisico in veel gevallen niet aan bij de keuze voor toezicht 
en behandeling: aan daders met een laag recidiverisico wordt relatief vaak een vorm van toezicht opge-
legd, en alle laagrisico daders waaraan toezicht is opgelegd krijgen ook behandeling opgelegd. Hoogri-
sico daders daarentegen krijgen weliswaar in alle gevallen een vorm van toezicht, maar zij worden in 
tegenstelling tot de laagrisicodaders niet altijd behandeld. Wel krijgen de hoogrisicodaders die behan-
deld worden, het vaakst een klinische behandeling opgelegd. Tot slot is er een groep daders waarbij het 
recidiverisico niet duidelijk omschreven is. De meesten uit deze groep krijgen toezicht alsook behande-
ling, meestal ambulant. 

Motivatie voor behandeling
Zoals blijkt uit §2.5 legt de rechter aan een groot deel van de veroordeelde daders bijzondere voorwaar-
den, inhoudende een behandeling op. Niet alle daders zijn gemotiveerd voor een behandeling, zo blijkt 
uit enkele vonnissen. In negen vonnissen overweegt de rechter in zijn strafmotivering dat de dader niet 
gemotiveerd is voor een behandeling. Wat opvalt, is dat de gevolgen die de rechter verbindt aan de af-
wezige behandelmotivatie sterk verschillen: in vijf gevallen leidt dit gegeven tot het oordeel dat de dader 

Recidiverisico
N=72

Hoog (gemiddeld)
N=24

Toezicht
N=24

Behandeling
N=21

Ambulant
N=12

Klinisch
N=9

Laag (gemidddeld)
N=34

Toezicht
N=23

Behandeling
N=23

Ambulant
N=23

Klinisch
N=0

Klinisch
N=1

Toezicht
N=12

Behandeling
N=10

Ambulant
N=9

Onduidelijk
N=14



72
Ontucht vOOr de rechter – Deel 2: De straffen

om die reden geen behandeling opgelegd krijgt, in vier gevallen legt de rechter ondanks de afwezige 
motivatie van de dader toch een behandelverplichting op.70 

Recidive, dus geen behandeling
De volgende zaak illustreert de overwegingen van de rechtbank om aan de dader geen behande-
ling op te leggen. De Rechtbank Rotterdam71 veroordeelt een man - vader van drie dochters en 
een zoon - voor het betasten van zijn oudste dochter en een even oud vriendinnetje. Uit de straf-
motivering blijkt dat de ontucht gepleegd werd terwijl de dader in zijn proeftijd zat vanwege een 
zedendelict dat hij eerder pleegde. De psycholoog schat het recidiverisico in als ‘ten minste ma-
tig’. De vader had na zijn eerdere veroordeling een behandeling ondergaan. De rechter oordeelt: 
‘De rechtbank is van oordeel dat verplichte begeleiding door de reclassering en behandeling bij 
[naam instelling A, NR], zoals geadviseerd door de reclassering en de psycholoog, geen toege-
voegde waarde hebben. Verdachte heeft in het verleden een behandeling ondergaan bij [naam 
instelling B, NR] maar dit heeft geen verbeterd gedrag/verbeterd inzicht opgeleverd, gelet op de 
veroordeling voor onderhavige feiten. De rechtbank is daarom van oordeel dat de inzet van de 
(economisch) schaarse middelen van begeleiding door de reclassering en behandeling door 
[naam instelling A, NR] beter aangewend kunnen worden voor andere verdachten, bij wie de kans 
wel bestaat dat deze middelen baat hebben.’ 

De rechter veroordeelt de dader in deze zaak tot zes maanden gevangenisstraf waarvan drie 
maanden voorwaardelijk, met een proeftijd van twee jaar.72 Of zijn kinderen nog bij hem in huis 
wonen, kan uit het strafvonnis niet worden opgemaakt. 

Aan de dader uit bovengenoemde zaak wordt dus geen behandeling opgelegd omdat hij na een eerdere 
behandeling is gerecidiveerd. Een behandeling zou om die reden volgens de rechter geen toegevoegde 
waarde hebben op de dader bij wie het recidiverisico door de psycholoog wordt ingeschat als ‘ten minste 
matig’. Een andere redenering is echter ook mogelijk: het feit dat de dader is gerecidiveerd ondanks een 
eerdere behandeling vormt een reden om deze keer een intensievere (klinische) behandeling op te leg-
gen om te voorkomen dat hij nogmaals recidiveert. Het feit dat de eerste behandeling kennelijk ontoe-
reikend was mag geen reden zijn om de dader vervolgens maar helemaal niet meer te behandelen. 

4.3.5 Verstandelijke beperking
In twintig strafmotiveringen (11%) refereert de rechter aan het beperkte intelligentieniveau van de dader. 
Dit varieert van een (licht) verstandelijke beperking tot zwakbegaafdheid. In een aantal gevallen wordt 
in strafmatigende zin rekening gehouden met de verstandelijke beperking, hoewel vaak niet duidelijk 
is welk strafmatigend gewicht de rechter heeft toegekend aan deze factor. Zo vormt de verstandelijke 
beperking in een aantal vonnissen één van vele factoren, waardoor voor de lezer niet duidelijk wordt 
welk gewicht deze factor nu daadwerkelijk heeft gehad. In een enkele zaak is dit wel als zodanig te her-

70 In dit opzicht is de overweging van Smid 2014, pp. 44-45 interessant: ‘Aside from the fact that an initial lack of mo-
tivation does not make an offender unfit for treatment, it certainly does not make intervention less necessary for 
high-risk sex offenders.’

71 Rb. Rotterdam 8 oktober 2013, 10-711131-12 (niet gepubliceerd).
72 De voorwaardelijke straf bij zijn eerdere veroordeling wordt daarnaast ook ten uitvoer gelegd. Dit betreft een gevan-

genisstraf van twee maanden. 



73
Ontucht vOOr de rechter – Deel 2: De straffen

leiden. Zo oordeelde de Rechtbank Maastricht in een zaak waarin een verstandelijk beperkte dader een 
twaalfjarig meisje had gezoend en haar billen had betast: ‘In beginsel vindt de rechtbank gelet op de 
aard van de ontuchtige handelingen een taakstraf van 80 uren op zijn plaats. Echter, uit het dossier en 
het verhandelde ter terechtzitting blijkt dat verdachte een verstandelijke beperking heeft en structuur 
en begeleiding nodig heeft. In dit gegeven ziet de rechtbank aanleiding de op te leggen taakstraf enigs-
zins te matigen.’73 De rechtbank legt vervolgens een taakstraf van zestig uur op. 

Het komt weinig voor dat in een strafmotivering op een zo concrete manier het uitgangspunt (tachtig 
uur taakstraf ), de waardering (strafverlagend) en het gewicht van de strafmaatbeïnvloedende factor 
(min twintig uur taakstraf ) wordt uitgewerkt. Deze werkwijze maakt de overwegingen van de rechtbank 
inzichtelijk en begrijpelijk voor de lezer.74

4.3.6 Lichamelijke en geestelijke gesteldheid
Een ander voorbeeld van een objectieve persoonlijke omstandigheid betreft de lichamelijke of geeste-
lijke gesteldheid van de dader. Uit eerdere publicaties blijkt dat mensen met problemen op het gebied 
van het emotionele welzijn minder snel een onvoorwaardelijke gevangenisstraf krijgen opgelegd.75 In 
enkele vonnissen refereert de rechtbank bij het bepalen van de strafmodaliteit aan deze factor. Bijvoor-
beeld om te onderbouwen waarom een taakstraf niet passend is: ‘Gelet op hetgeen de rechtbank hier-
voor heeft overwogen, alsook de fysieke beperkingen van de verdachte, acht de rechtbank ook een werk-
straf niet op zijn plaats.’76 Ook wordt deze motivering soms gebruikt om de detentie-ongeschiktheid77 
van de dader toe te lichten: ‘De rechtbank neemt ook mee dat verdachte detentie ongeschikt is en dat 
niet te verwachten is dat deze ongeschiktheid binnen de proeftijd zal zijn opgeheven. Niet te verwachten 
is daarom dat een voorwaardelijk opgelegde jeugddetentie ten uitvoer gelegd kan worden. Het opleggen 
van een voorwaardelijke straf, die niet tenuitvoergelegd kan worden, acht de rechtbank onwenselijk en 
onjuist. De rechtbank komt daarom alles afwegende tot een werkstraf voor de duur van 120 uren.’78 De 
dader in deze zaak betrof een dertienjarige jongen die in cognitief en emotioneel opzicht op het niveau 
van een zevenjarige functioneerde. De rechtbank legt aan hem een geheel voorwaardelijke werkstraf op 
en bijzondere voorwaarden in de vorm van toezicht en behandeling, alsmede een contactverbod met 
het slachtoffer. 

4.3.7 Andere persoonlijke omstandigheden 
Ook persoonlijke omstandigheden anders dan de in voorgaande paragrafen besproken omstandighe-
den kunnen een rol spelen bij de keuze voor een bepaalde straf(modaliteit). In sommige vonnissen 
wordt alleen verwezen naar ‘de persoonlijke omstandigheden’, zonder dat voor de lezer duidelijk wordt 
welke dit precies zijn. In andere vonnissen gaat de rechter wel uitgebreid in op de specifieke omstandig-
heden, zoals in onderstaande zaak:

73 Rb. Maastricht 3 december 2012, 03-700444-12 (niet gepubliceerd).
74 Zie ook Schuyt 2010, p. 331 voor een ‘checklist’ voor de strafmotivering. 
75 Van Wingerden & Wermink 2015, p. 11; Van Wingerden, Van Wilsem & Johnson 2014.
76 Rb. Midden-Nederland 31 mei 2013, ECLI:NL:RBMNE:2013:CA1661.
77 In HR 7 november 1995, NJ 1996/166 is uitgemaakt dat de rechter bij het opleggen van een gevangenisstraf ook aan-

dacht moet besteden aan de ‘detentiegeschiktheid’ van de dader. Zie Cleiren, Crijns & Verpalen 2015, art. 359 Sv aant. 
8 onder e. 

78 Rb. Utrecht 10 juli 2012, ECLI:NL:RBUTR:2012:BX1307. 



74
Ontucht vOOr de rechter – Deel 2: De straffen

Zorg voor bij slachtoffer verwekt kind
In een vonnis van de Rechtbank Zeeland-West-Brabant79 veroordeelt de rechter de destijds der-
tigjarige dader voor het gedurende een jaar meermalen plegen van ontucht met zijn dertienjarige 
‘vriendin’. Het slachtoffer had aangifte gedaan omdat er naar haar zeggen naast vrijwillige seks 
ook gedwongen seks had plaatsgevonden. Later trekt het slachtoffer haar verklaring over de 
gedwongen seks in. De verdachte bekent seks met haar te hebben gehad, maar ontkent dat hij 
met zijn penis in haar vagina is geweest. Van dit ten laste gelegde spreekt de rechtbank de ver-
dachte dan ook vrij. Binnendringen met zijn vingers, alsmede met zijn penis in haar mond en 
tongzoenen acht de rechtbank wel bewezen. 

De officier van justitie eist een taakstraf van 240 uur. Hoewel de rechtbank oordeelt dat in verge-
lijkbare gevallen geregeld gevangenisstraffen worden opgelegd, houdt zij in dit specifieke geval 
‘sterk rekening met de persoonlijke omstandigheden van verdachte’. De rechtbank komt zelfs tot 
een lagere taakstraf dan geëist: ‘Hierbij weegt de rechtbank mee dat verdachte een belangrijke 
rol wenst te vervullen in de zorg voor [naam slachtoffer, NR] en hun gezamenlijke kind, waarbij 
het behoud van zijn baan en het daarmee te genereren inkomen, van groot belang is. Een taak-
straf van 240 uur zoals door de officier geëist, zou naar het oordeel van de rechtbank in dit kader 
een te grote belasting vormen. Een taakstraf van 160 uur te vervangen door 80 dagen vervan-
gende hechtenis acht de rechtbank in dit licht wel passend en geboden. Nu [naam slachtoffer, NR] 
inmiddels 16 jaar is geworden, is er verder ogenschijnlijk geen gevaar voor recidive en ziet de 
rechtbank geen nut of noodzaak tot het aanvullend opleggen van een voorwaardelijk strafdeel.’ 

Bovenstaande overweging illustreert de spagaat waarin de rechter zich in ontuchtzaken soms bevindt: wan-
neer het slachtoffer in (enige mate) afhankelijk is van de dader kan het straffen van de dader een negatief 
neveneffect hebben op het slachtoffer; zo kan een bron van inkomsten tijdelijk wegvallen en wordt de rol 
van opvoeder danwel partner (tijdelijk) niet vervuld. Het opleggen van een lagere straf kan dan paradoxaal 
genoeg juist in het belang zijn van het slachtoffer. Ook in bovenstaand vonnis lijkt de rechter zwaar gewicht 
te hebben toegekend aan het belang van het slachtoffer om verzorgd te worden en inkomsten te hebben. Dat 
het hier gaat om een relatie van een net zestienjarig meisje met een man die twee keer zo oud is en met wie 
zij samen een kind krijgt of al heeft, doet wel de vraag rijzen of een lagere straf werkelijk in haar belang is. 

4.3.8 Proceshouding
In een derde (N=60) van de strafmotiveringen worden woorden gewijd aan de proceshouding van de 
dader. In 24 van deze zaken beschrijft de rechter de houding van de dader als negatief. Hierbij gaat het 
onder meer om het niet tonen van inzicht in het eigen handelen, het niet nemen van verantwoordelijk-
heid, en het (blijven) ontkennen van de feiten. Zoals uit Hoofdstuk 3 is gebleken, heeft het bekennen of 
ontkennen van de feiten door de daders op groepsniveau statistisch gezien geen invloed op de duur van 
de gevangenisstraf.  Dit laat onverlet dat de rechter in sommige individuele zaken hiermee wel rekening 
houdt. In vijftien van de vonnissen waarin de rechter ingaat op de negatieve houding van de dader, 
oordeelt de rechter dat dit in het nadeel van de verdachte wordt meegewogen in de strafbepaling.80 Dit 
komt bijvoorbeeld naar voren in een vonnis van de Rechtbank Zeeland-West-Brabant. In deze zaak 

79 Rb. Zeeland-West-Brabant 8 mei 2013, 02-666958-12 (niet gepubliceerd). Deze zaak werd ook beschreven in §4.3.4.
80 Bijvoorbeeld door de woorden: ‘de rechtbank rekent dit verdachte zwaar aan’, ‘in het nadeel van verdachte weegt de 

rechtbank mee dat’, ‘de rechtbank neemt het verdachte zeer kwalijk dat’, of ‘de rechtbank rekent het verdachte aan’.



75
Ontucht vOOr de rechter – Deel 2: De straffen

achtte de rechtbank bewezen dat de dader, die zich na het overlijden van de vader van het twaalfjarige 
slachtoffer als vaderfiguur opwierp, het meisje misbruikte. De dader ontkent. De rechtbank oordeelt in 
zijn strafmotivering: ‘De rechtbank neemt het verdachte voorts zeer kwalijk dat hij geen inzicht heeft 
getoond in zijn gedrag en geen verantwoording neemt voor zijn gedragingen. Dit zal dan ook ten na-
dele van verdachte worden meegenomen in de strafmaat.’81 Niet in alle gevallen wordt uit de strafmo-
tivering duidelijk of de negatieve houding van de dader een strafverhogend effect heeft. Uit negen straf-
motiveringen kan niet worden opgemaakt of de negatieve proceshouding van de dader in diens nadeel 
is meegewogen, omdat het blijft bij een feitelijke constatering. 

Waar een negatieve proceshouding de strafmaat in het nadeel van de dader kan beïnvloeden, kan een 
positieve proceshouding het omgekeerde effect sorteren. Uit een aantal strafmotiveringen (N=30; 16%)82 
blijkt dat de rechter in het voordeel van de dader rekening houdt met spijt of berouw83 van de dader, de 
openheid van zaken, een meewerkende houding, inzicht in het eigen handelen, dan wel het feit dat hij 
de ernst en de gevolgen van het eigen handelen onderkent. 

Spijt en strafverlaging, een casus
Onderstaande zaak illustreert dat een berouwvolle houding en inzicht in het eigen gedrag factoren 
zijn die er (mede) aan kunnen bijdragen dat een lagere straf wordt opgelegd. De bejaarde dader 
wordt door de Rechtbank Midden-Nederland veroordeeld voor het feit dat hij een vijftienjarig meis-
je met een laag IQ dat bij hem stage liep gedurende ruim een half jaar misbruikte.84 De officier van 
justitie eiste een gevangenisstraf van 182 dagen waarvan 180 dagen voorwaardelijk, een proeftijd van 
drie jaar met bijzondere voorwaarden, en een werkstraf van 180 uur. De rechtbank gaat mee in de eis 
ten aanzien van de gevangenisstraf. Over de proeftijd met bijzondere voorwaarden en de werkstraf 
oordeelt de rechter anders: ‘De rechtbank ziet echter geen reden om aan voornoemde voorwaarde-
lijke straf bijzondere voorwaarden te verbinden. Nergens is uit gebleken dat verdachte lijdende is aan 
pedofilie of dat anderszins sprake is van factoren de verdachte betreffende, ten aanzien waarvan 
bijzondere voorwaarden noodzakelijk zijn. Dat verdachte weinig inzicht heeft getoond in zijn drijfve-
ren ten aanzien van het feit maakt dit niet anders. Verdachte is een 79-jarige man, die een ‘normaal’ 
en nagenoeg ‘probleemloos’ leven leidt. Hij heeft uit lust een morele grens overschreden en is zich 
daar, zo is ter terechtzitting gebleken, terdege van bewust. Bovendien heeft hij zijn welgemeende 
spijt betuigd. Gelet op hetgeen de rechtbank hiervoor heeft overwogen, alsook de fysieke beperkin-
gen van de verdachte, acht de rechtbank ook een werkstraf niet op zijn plaats.’85

In deze zaak legt de rechter veel nadruk op factoren die hij in het voordeel van de dader weegt, waaron-
der diens ‘welgemeende spijt’ en het feit dat hij zich bewust is van de grenzen die hij heeft overschreden. 
Aan het laakbare van het handelen van de dader besteedt de rechter in de rest van de strafmotivering 
relatief weinig aandacht. 

81 Rb. Zeeland-West-Brabant 29 oktober 2013, 02-810002-13 (niet gepubliceerd).
82 In totaal refereerde de rechter in 36 strafmotiveringen aan de positieve proceshouding van de dader. In dertig zaken 

was deze factor expliciet strafverlagend, in zes zaken werd niet duidelijk of deze factor in het voordeel van de dader 
was meegewogen nu het in deze zaken bleef  bij een feitelijke constatering. 

83 Zie voor een uiteenzetting van berouw, schaamte, schuldgevoel en spijt in het strafproces Malsen 2015. Zie ook Lens-
ing 2015 p. 51, die pleit voor een algemeen oriëntatiepunt over het onderwerp berouw.

84 Rb. Midden-Nederland 31 mei 2013, ECLI:NL:RBMNE:2013:CA1661.
85 Rb. Midden-Nederland 31 mei 2013, ECLI:NL:RBMNE:2013:CA1661.



76
Ontucht vOOr de rechter – Deel 2: De straffen

4.3.9 Conclusie: de persoon van de dader

Uit voorgaande subparagrafen komt naar voren dat de rechter relatief uitgebreid ingaat op factoren die 
samenhangen met de persoon van de dader. In het onderzoek zijn 182 vonnissen, van 182 individuele 
daders bestudeerd. De persoon van de dader is in elke zaak anders. Het is dan ook niet verwonderlijk dat 
de mate waarin factoren die met de persoon van de dader samenhangen per dader, en per zaak verschilt. 
Wel is opvallend dat in zaken waarin sprake is van precies dezelfde factor, zoals bijvoorbeeld een blanco 
strafblad, deze factor toch verschillend wordt uitgelegd in de strafmotivering. Waar een blanco strafblad 
in de ene strafmotivering expliciet strafverlagend is, wordt deze factor in andere vonnissen meer op 
neutrale wijze beschreven, waardoor niet duidelijk wordt of deze factor strafverlagende invloed heeft 
gehad.  Een andere factor waarmee de rechter in de ene zaak wel, en in de andere zaak niet in het voor-
deel van de dader rekening houdt, betreft de hoge of juist de jonge leeftijd van de dader. 

Een verstandelijke beperking, problemen met de lichamelijke en geestelijke gesteldheid en andere per-
soonlijke omstandigheden hebben vrijwel altijd een strafverlagende werking. Dit geldt ook voor daders 
die een positieve proceshouding hebben. Een negatieve proceshouding heeft in de meeste gevallen een 
strafverhogend effect. 

Hoewel men zou verwachten dat de verminderde toerekeningsvatbaarheid van de dader tot een lagere 
straf leidt – immers is de mate van schuld minder groot vergeleken met een volledig toerekeningsvat-
bare dader – blijkt hier in een minderheid van de strafmotiveringen (40%) expliciet een strafverlagend 
gewicht aan te worden toegekend. Ook uit Hoofdstuk 3 volgde al dat verminderde toerekeningsvatbaar-
heid niet samenhangt met een gemiddeld kortere gevangenisstraf. 

Een ander opmerkelijk resultaat is dat de hoogte van het recidiverisico van de dader vaak niet aansluit 
bij de beslissing over toezicht en behandeling: waar alle laagrisico daders aan wie een vorm van toezicht 
is opgelegd ook behandeling krijgen, legt de rechter aan hoogrisicodaders niet in alle gevallen behande-
ling op.86 Daarentegen wordt aan die hoogrisicodaders die een behandeling opgelegd krijgen wel het 
vaakst een klinische behandeling opgelegd. 

Tot slot kan dezelfde factor in verschillende zaken tot een tegenovergesteld resultaat leiden. Zo legt de 
rechter een gebrek aan motivatie voor een behandeling in de ene zaak zo uit dat de verdachte om die 
reden geen behandeling krijgt, terwijl in andere zaken de gebrekkige motivatie juist (mede) aanleiding 
vormt een behandelingverplichting op leggen. 

4.4 Hoe: De wijze waarop het feit is begaan

In deze paragraaf staan de elementen uit de strafmotivering centraal die betrekking hebben op de wijze 
waarop het feit is begaan, oftewel de ‘hoe-vraag’, de modus operandi.87 Omdat de wijze van handelen 
de ene zaak van andere zaken kan onderscheiden, kan deze factor een belangrijke bijdrage leveren aan 

86 Zie ook Smid 2014, pp. 33-48.
87 Zie ook Schuyt 2010, pp. 179-206.



77
Ontucht vOOr de rechter – Deel 2: De straffen

de verantwoording van de straf.88 Om dit onderscheidend vermogen te hebben is het wel van belang dat 
de ‘hoe-vraag’ zo concreet mogelijk wordt beantwoord. 

Achtereenvolgens worden in deze paragraaf besproken: pluraliteit van daders, de wijze waarop het 
slachtoffer in de misbruiksituatie is gebracht, dwang en initiatief, en de duur van het misbruik.

4.4.1 Pluraliteit van daders
Hoewel de meeste daders in de onderzochte vonnissen het zedendelict alleen pleegden, is in enkele 
zaken sprake van meer dan één dader. Het feit dat sprake is van een pluraliteit van daders kan gevolgen 
hebben voor het strafmaximum: wanneer het zedendelict is gepleegd door twee of meer verenigde per-
sonen, kan de wettelijke strafverzwaringsgrond van artikel 248 lid 1 Sr ten laste worden gelegd. Bij be-
wezenverklaring van deze bepaling geldt een verhoging van de strafbedreiging van het gronddelict met 
een derde. Hoewel het dus de officier van justitie is die de keuze maakt voor het al dan niet van toepas-
sing zijn van een hogere strafbedreiging, kan de rechter de strafverzwaringsgrond ook ambtshalve toe-
passen en binnen de bandbreedte van het gronddelict in strafverhogende zin meewegen.89 In dat geval 
is de rechter echter gebonden aan de strafbedreiging van het gronddelict, en mag hij daar niet boven 
gaan in zijn straf. 

Op welke wijze besteedt de rechter in individuele zaken in zijn strafmotivering nu aandacht aan deze 
strafverzwaringsgrond? In acht vonnissen (4%) was sprake van meer dan één dader. In slechts één zaak 
werd artikel 248 lid 1 Sr ten laste gelegd, maar in deze zaak gold het jeugdstrafrecht: de Rechtbank Gel-
derland achtte bewezen dat de dertienjarige dader tezamen en in vereniging met een mededader een 
dertienjarig meisje had misbruikt op een schooltoilet.90 De jongen krijgt een deels voorwaardelijke 
taakstraf. Hoewel de strafverzwaringsgrond uit artikel 248 Sr bewezen is, lijkt deze factor geen rol van 
betekenis te spelen in de strafhoogte, nu aan deze factor in de strafmotivering geen woorden worden 
gewijd.91  

In drie vonnissen waarin sprake was van meer dan één dader werd dit gekwalificeerd als medeplegen 
(artikel 47 Sr). Medeplegen levert geen wettelijke strafverzwaringsgrond op. De criteria voor medeplegen 
liggen dicht aan tegen de strafverzwarende omstandigheid uit artikel 248 lid 1 Sr.92 Aangenomen wordt 
dat voor medeplegen een sterkere vorm van coöperatie vereist is dan voor samenwerking in strafverzwa-
rende zin.93 

Tot slot is in vier zaken sprake van meer dan één dader, terwijl dit niet als zodanig tot uitdrukking komt 
in de kwalificatie of bij de toepasselijke wettelijke voorschriften; noch medeplegen, noch artikel 248 lid 
1 Sr werd in deze vonnissen van toepassing verklaard. Zo oordeelde de Rechtbank Arnhem in een zaak 
waarin een man werd veroordeeld voor het seksueel misbruiken van een vijftienjarig meisje: ‘Wat de 

88 Schuyt 2010, p. 286.
89 Schuyt 2010, p. 482.
90 Rb. Gelderland 17 september 2013, 05-740065-13 (niet gepubliceerd).
91 In deze zaak is het minderjarigenstrafrecht van toepassing, waardoor de maximale gevangenisstraf op grond van 

artikel 77i Sr gesteld is op een jaar. Het is dus niet mogelijk om boven het strafmaximum van het gronddelict uit te 
gaan. 

92 Zie voor een korte uiteenzetting Schuyt 2015, pp. 477-483.
93 Remmelink 1996, p. 444. 



78
Ontucht vOOr de rechter – Deel 2: De straffen

ontucht des te stuitend maakt is het ogenschijnlijke samenspel tussen verdachte en zijn broer. Zij heb-
ben zich beiden, kort na elkaar, aan [naam slachtoffer, NR] vergrepen.’94 Ondanks dit ‘samenspel’ is 
deze situatie niet gekwalificeerd als medeplegen (art. 47 Sr) of plegen in vereniging (art. 248 lid 1 Sr). Wel 
wordt uit de bewoordingen van de rechtbank duidelijk dat zij het samenspel tussen verdachte en zijn 
broer de verdachte extra aanrekent. Met de woorden ‘des te stuitend’ [sic] heeft de rechtbank waarschijn-
lijk willen uitdrukken dat zij dit samenspel ten bezware van verdachte heeft meegewogen. 

Uit het voorgaande kan worden geconcludeerd dat in zaken waarin sprake is van meerdere daders, de 
strafverzwaringsgrond uit artikel 248 lid 1 Sr maar weinig ten laste wordt gelegd. Of in de zeven zaken 
waarin sprake was van meerdere daders deze grond ook bewezen had kunnen worden kan overigens niet 
uit de vonnissen worden opgemaakt, nu de vonnissen te weinig informatie bevatten om tot een derge-
lijk oordeel te komen. Feit is wel dat zonder het ten laste leggen van artikel 248 lid 1 Sr het strafplafond 
niet boven dat van het gronddelict uit kan komen. Dit beperkt de bandbreedte waarbinnen de rechter 
kan straffen. Anderzijds komt uit Hoofdstuk 2 naar voren dat in geen enkel vonnis de maximum straf 
werd opgelegd, en uit Hoofdstuk 3 volgt dat wanneer artikel 248 lid 1 of 2 Sr wél bewezen wordt dit geen 
significante invloed heeft op de door de rechter opgelegde straf. Door dit artikel maar spaarzaam toe te 
passen, en er vervolgens geen strafverhogende consequenties aan te verbinden verliest het zijn toege-
voegde waarde. Dat is, ook gezien het feit dat met het artikel wordt voldaan aan internationale verdrags-
verplichtingen95, een gemiste kans. 

4.4.2 Wijze van slachtoffer in de misbruiksituatie brengen
Een vraag die vaak naar voren komt wanneer het gaat om seksueel misbruik, is hoe het toch zo ver heeft 
kunnen komen. In ongeveer de helft van de vonnissen gaat de rechter in zijn strafmotivering in zekere 
zin in op deze vraag, waarbij zij aandacht besteedt aan de wijze waarop de dader het slachtoffer in de 
misbruiksituatie heeft gebracht. Vaak hangt deze omschrijving nauw samen met de beschrijving van de 
relatie tussen het slachtoffer en de dader.96 De omschrijving van het ontstaan van het misbruik is in de 
strafmotivering vaak beknopt weergegeven, zoals in het volgende voorbeeld: ‘Verdachte heeft seksuele 
handelingen verricht met minderjarigen die aan zijn zorg waren toevertrouwd. Hij was masseur van een 
voetbalvereniging en heeft tijdens de behandeling van blessures seksuele handelingen verricht.’97 In 
andere zaken wordt uitgebreider in gegaan op het groomingproces, zo illustreert ook de volgende straf-
motivering: ‘Verdachte was als onderwijsassistent werkzaam op [naam school, NR]. Hij voelde zich, naar 
eigen zeggen, meer op zijn gemak bij de leerlingen dan bij de docenten van de school. Verdachte stelde 
zich open op naar de leerlingen. Sommige leerlingen bespraken met hem hun problemen. Verdachte 
bekommerde zich in het bijzonder om [naam slachtoffer, NR], een kwetsbaar 14-jarig meisje. Met haar 
bouwde hij binnen enkele jaren, vanaf haar brugklasjaar, een vriendschappelijke band op. Zij zagen 
elkaar bij het schoolteam [...] en ook vaak daar buiten. Geleidelijk hadden zij steeds meer contact, niet 

94 Rb. Arnhem 30 maart 2012, 05-901182-10 (niet gepubliceerd). Over de rol van de broer van de verdachte is in het 
vonnis niets terug te vinden, behalve dat hij bij de kassa stond toen verdachte het slachtoffer elders in de winkel 
misbruikte. Het vonnis van de broer zit niet in de steekproef. 

95 Lid 1 en 2 van artikel 248 Sr zijn ingevoerd ter implementatie van artikel 28 van het Verdrag van Lanzarote (Trb. 2008, 58).
96 Van de in totaal 241 slachtoffers die de 182 daders hebben misbruikt, is 36% misbruikt door een familielid, 10% door 

een dader die vanuit zijn werk of instantie toegang had tot het slachtoffer, 4% door iemand die zij via internet heb-
ben leren kennen, 3% binnen een affectieve relatie, 32% door overige bekenden en 7% door een vreemde. Bij 9% van 
de slachtoffers was het onduidelijk hoe slachtoffer en dader elkaar kenden. Zie Nationaal Rapporteur 2016, p. 20.

97 Rb. Gelderland 3 mei 2013, ECLI:NL:RBGEL:2013:BZ9363.

https://www.nationaalrapporteur.nl/Publicaties/Ontucht-voor-de-rechter/index.aspx


79
Ontucht vOOr de rechter – Deel 2: De straffen

alleen persoonlijk, maar ook middels de berichtendienst WhatsApp. Deze berichten tussen hen werden 
na verloop van tijd meer seksueel getint. Toen verdachte en [naam slachtoffer, NR] zich [...] een keer 
samen  in de techniekruimte van de school bevonden, kwam het tot seksueel contact tussen hen.’98

De wijze waarop het contact tussen de dader en het slachtoffer tot stand is gekomen vormt in de meeste 
strafmotiveringen een feitelijke constatering van de misbruiksituatie. Het wordt in die zin nauwelijks 
gekoppeld aan een strafverhoging of -verlaging. Als zodanig lijkt deze factor in de meeste zaken dus 
weinig onderscheidend strafbeïnvloedend vermogen te hebben. 

Dat de kwalificatie die de rechter aan de strafbare handelingen geeft soms bagatelliserend kan zijn en 
verbazing wekt bij de lezer, illustreren onderstaande zaken, waarin de rechter de ontucht kwalificeert als 
een vorm van seksuele voorlichting. 

Seksuele voorlichting
De Rechtbank Gelderland veroordeelt een opa voor het seksueel misbruiken van zijn tienjarige klein-
zoon.99 De man had zijn kleinzoon op twee verschillende momenten afgetrokken. De rechtbank oor-
deelt in zijn strafmotivering: ‘Uit de stukken en het verhandelde ter terechtzitting is bij de rechtbank 
wel het beeld ontstaan, dat verdachte niet zozeer uit was op de bevrediging van zijn eigen lustgevoe-
lens, doch dat hij onhandig heeft geopereerd bij het min of meer geven van seksuele voorlichting aan 
zijn (stief)kleinzoon.’ Het afdoen van seksueel misbruik als ‘seksuele voorlichting’ is op zijn zachtst 
gezegd zeer opmerkelijk. Ook in het licht van de zin die daarop volgt: ‘In het (verre) verleden (1992) is 
verdachte eerder veroordeeld voor een zedenmisdrijf [...].’ Het gaat dus om een dader die voor de 
tweede keer terecht staat voor een zedenmisdrijf, en die de huidige feiten op twee verschillende mo-
menten heeft gepleegd. Door dit te beschrijven als het onhandig opereren bij het min of meer geven 
van seksuele voorlichting wordt het gedrag van de dader ten onrechte geminimaliseerd. 

Dezelfde rechtbank oordeelt ook in een andere zaak dat sprake was van seksuele voorlichting: ‘Ver-
dachte heeft seksuele handelingen verricht met twee jonge meisjes die op dat moment aan zijn zorg 
en waakzaamheid waren toevertrouwd. Hij is meegegaan in de natuurlijke seksuele nieuwsgierig-
heid die zij hadden. De meisjes bevonden zich in een zeer kwetsbare fase van hun (seksuele) ontwik-
keling. Er is sprake geweest van een uit de hand gelopen seksuele voorlichting.’100 De dader had 
twee meisjes van elf en twaalf jaar oud aan hun vagina en borsten betast. Door het seksueel mis-
bruik te kwalificeren als ‘een uit de hand gelopen seksuele voorlichting’ bagatelliseert de rechter de 
ernst van de strafbare handelingen. Dat de dader zich in deze zaak terdege bewust was van de 
laakbaarheid van zijn handelen, illustreert het feit dat in het vonnis staat dat de dader ter terechtzit-
ting heeft verklaard dat hij tegen de meisjes had gezegd dat zij dit geheim moesten houden. 

Dat het ook anders kan bewijst een vonnis van de Rechtbank Midden-Nederland. In deze zaak 
werd een man veroordeeld voor het plegen van ontucht met zijn vijftienjarige buurmeisje. In de 
strafmotivering is het volgende te lezen: ‘Verdachte heeft gesteld dat hij het slachtoffer wilde 
leren haar grenzen aan te geven. Hij heeft haar op zijn wijze seksuele voorlichting proberen te 

98 Rb. Zeeland-West-Brabant 2 december 2013, 02-666507-12 (niet gepubliceerd).
99 Rb. Gelderland 1 november 2013, 06-850865-12 (niet gepubliceerd).
100 Rb. Gelderland 16 juli 2013, ECLI:NL:RBGEL:2013:1752.



80
Ontucht vOOr de rechter – Deel 2: De straffen

geven. De manier waarop hij dit heeft gedaan is zeer ongepast en onverstandig geweest. Hij heeft 
zich schuldig gemaakt aan het plegen van ontuchtige handelingen met een minderjarig buur-
meisje dat geregeld bij hem verbleef.’ 101

4.4.3 Dwang en initiatief
Seks met kinderen onder de zestien jaar is vanwege hun seksuele minderjarigheid in beginsel ontuchtig. 
Voor de strafbaarheid is dan ook niet vereist dat de dader fysieke of emotionele dwang heeft uitgeoefend 
op de minderjarige, of dat het slachtoffer al dan niet instemde met de seksuele handelingen. Ook doet 
het voor de strafbaarheid niet ter zake van wie het initiatief is uitgegaan: zelfs wanneer het minderjarige 
slachtoffer het initiatief nam tot de seksuele handelingen ontslaat dit de dader niet van strafrechtelijke 
aansprakelijkheid. Het ligt dan ook voor de hand dat deze factor in de meeste strafmotiveringen geen 
rol van betekenis heeft. Inderdaad gaat de rechter in een minderheid van de vonnissen (N=28; 15%) in 
zijn strafmotivering in op het feit dat de dader geen dwang heeft uitgeoefend op het slachtoffer. Wat 
opvalt, is dat de rechter deze factor op twee verschillende – tegengestelde – wijze meeweegt. 

Afwezigheid van dwang en instemming slachtoffer
Enerzijds concludeert de rechter in zestien strafmotiveringen dat het feit dat de dader geen dwang heeft 
uitgeoefend niet afdoet aan de strafbaarheid. Bijvoorbeeld met de volgende redenering: ‘Het is strafbaar 
om seks te hebben met personen die de leeftijd van twaalf jaren, maar nog niet die van zestien hebben 
bereikt. Daarbij doet in het geheel niet ter zake of er al dan niet (veronderstelde) toestemming van het 
slachtoffer was.’102 

Lijnrecht tegenover deze redenering staat de gedachtegang dat de afwezigheid van dwang, of de instem-
ming van het slachtoffer tot een lagere straf moet leiden. In 11 van de 28 zaken komt de rechtbank tot 
een dergelijke conclusie.103 Zo oordeelt de Rechtbank Dordrecht in een zaak waarin een twintigjarige 
man werd veroordeeld voor ontucht met drie meisjes van veertien en vijftien jaar oud: ‘Tussen ver-
dachte en zijn vrienden bestond verder de ongeschreven regel dat de meisjes met wie zij op dat moment 
omgingen, gedeeld werden. Zo kon het gebeuren dat een meisje in de auto eerst seks had met ver-
dachte en even later weer met een van de vrienden van verdachte. Bij een van de meisjes was sprake van 
verliefdheid, maar de beweegredenen van twee andere meisjes zijn niet duidelijk geworden. Zij hebben 
in ieder geval alle drie verklaard dat er sprake was van vrijwillige seks. De bereidwilligheid van de meis-
jes zal de rechtbank, met inachtneming van hun kwetsbaarheid, laten meewegen in het voordeel van 
verdachte bij het bepalen van de straf.’104 

Het is opmerkelijk dat de rechtbank de ‘bereidwilligheid’ van de minderjarige slachtoffers in strafverla-
gende zin meeweegt. Dwang is geen delictsbestanddeel van het bewezenverklaarde artikel 245 Sr. Het is 
dan ook vreemd om de afwezigheid van een bestanddeel dat geen onderdeel uitmaakt van de delictsom-
schrijving in het voordeel van de dader mee te laten weten in de strafmaat. Dat is zoiets als bij een be-
wezenverklaring van doodslag in het voordeel van de dader mee te wegen dat geen sprake was van 

101 Rb. Midden-Nederland 13 augustus 2013, ECLI:NL:RBMNE:2013:3479.
102 Rb. Arnhem 24 januari 2012, 05-701255-11 (niet gepubliceerd).
103 Daarnaast werd in een vonnis niet duidelijk of de rechtbank de afwezigheid van geweld strafverlagend uitlegde (Rb. 

Zwolle-Lelystad 20 november 2012, 07-690326-11 (niet gepubliceerd)).
104 Rb. Dordrecht 13 december 2012, 11-870020-10 (niet gepubliceerd).



81
Ontucht vOOr de rechter – Deel 2: De straffen

voorbedachte rade. Bovendien is het onnodig kwetsend voor de minderjarige slachtoffers om te spreken 
van hun ‘bereidwilligheid’ om seks te hebben met de dader en mededaders. Helemaal in het licht van 
hetgeen de rechtbank verder opmerkt in haar strafmotivering: ‘Verdachte zag indertijd geen kwaad in 
zijn gedrag en was zich naar eigen zeggen niet bewust van de strafbaarheid van zijn gedrag. De rechtbank 
acht dit kwalijk, temeer nu de MSN-contacten en tapgesprekken in het dossier blijk geven van een ver-
dachte die gedreven door lustgevoelens, minderjarige meisjes weet in te pakken met zijn charme en 
overtuigingskracht. Verdachte had gezien zijn eigen leeftijd en de kwetsbaarheid van de meisjes, on-
danks hun bereidheid, beter moeten weten.’ 

Afwezigheid van geweld
Ook wordt in enkele vonnissen de afwezigheid van geweld in strafmatigende zin meegewogen. Zo houdt 
de Rechtbank Almelo bij de straftoemeting in het voordeel van de dader rekening met ‘de omstandig-
heid dat verdachte geen geweld heeft toegepast bij het verrichten van de seksuele handelingen met de 
minderjarigen’.105 In deze zaak werd een twintigjarige man veroordeeld voor het vaginaal binnendrin-
gen bij drie meisjes van vijf, zeven en veertien jaar oud. Het is opvallend dat de afwezigheid van geweld 
hier een strafmatigende invloed heeft, nu dit geen delictsbestanddeel is, zoals bij bijvoorbeeld verkrach-
ting wel het geval is. Daarbij gaat het hier om zeer jonge kinderen, ten opzichte van wie de volwassen 
dader een fysiek overwicht heeft waardoor de toepassing van geweld sowieso niet waarschijnlijk is bij 
het plegen van misbruik. 

Initiatief van slachtoffer
Naast de afwezigheid van dwang of geweld van de dader of instemming van het slachtoffer, was in zeven 
vonnissen blijkens de strafmotivering sprake van een situatie waarin het initiatief tot de seksuele han-
delingen (volgens de dader en/of het slachtoffer) van het slachtoffer was uitgegaan. Met deze factor 
werd, in tegenstelling tot de hier boven besproken factoren, wel op eenduidende wijze omgegaan, het-
geen kan worden geïllustreerd met de volgende overweging van de Rechtbank Zwolle-Lelystad: ‘De wet-
gever heeft jongeren tot zestien jaar willen beschermen tegen het ondergaan van seksuele handelingen. 
Voor zover verdachte heeft betoogd dat het seksuele contact heeft plaatsgevonden op basis van vrijwil-
ligheid of zelfs op initiatief van de slachtoffers, doet dat geen afbreuk aan het strafwaardig handelen van 
verdachte.’106 

4.4.4 Duur van het misbruik
Het ligt voor de hand dat een dader die een kind gedurende langere periode meermalen misbruikt een 
hogere straf krijgt dan een dader die eenmalig misbruik pleegt. In Hoofdstuk 3 is gekeken naar de in-
vloed van de duur van het bewezenverklaarde misbruik op de strafduur. De duur van het misbruik blijkt 
volgens de analyse in Hoofdstuk 3 van invloed te zijn op de strafeis van het OM: hoe langer de ten laste 
gelegde periode, hoe langer de geëiste duur van de onvoorwaardelijke gevangenisstraf. Mogelijk werkt 
dit effect door op de beslissing van de rechter; de strafeis is immers ook sterk van invloed op de straftoe-
meting van de rechter. 

Uit de bestudering van de strafmotiveringen ontstaat het beeld dat de duur van het misbruik in de mees-
te gevallen niet van invloed is op de straf. De rechter besteedt slechts in 30 (16%) van de 182 vonnissen 

105 Rb. Almelo 2 oktober 2012, 08-710873-10 (niet gepubliceerd).
106 Rb. Zwolle-Lelystad 28 juni 2012, 07-653423-11 (niet gepubliceerd).



82
Ontucht vOOr de rechter – Deel 2: De straffen

in zijn strafmotivering aandacht aan de duur van het misbruik. Meestal (N=26) heeft de passage betrek-
king op de lange duur van het misbruik. Zestien keer doet de rechter dat op neutrale wijze; de lange duur 
van het misbruik wordt door de rechter feitelijk geconstateerd, zonder dat dit voor de dader gevolgen in 
strafverzwarende zin met zich lijkt mee te brengen. Het gaat dan om bewoordingen zoals: ‘De verdach-
te heeft zich gedurende een lange periode schuldig gemaakt aan ontucht met zijn minderjarige 
nichtje.’107 

In vijf vonnissen levert het feit dat de dader het slachtoffer langere tijd heeft misbruikt een strafverzwa-
rende omstandigheid op: ‘Bij de strafoplegging zal de rechtbank in het bijzonder rekening houden met 
de volgende uit het onderzoek ter terechtzitting naar voren gekomen omstandigheden in het nadeel 
van verdachte: [...] verdachte heeft gedurende een lange periode, te weten van begin augustus 2004 tot 
en met december 2007, op verschillende tijdstippen zijn dochter  meermalen ernstig misbruikt’108. In 
vijf andere vonnissen draagt de lange misbruikperiode er blijkens de strafmotivering aan bij dat een 
gevangenisstraf op zijn plaats is. In deze zaken is de lange misbruikduur dus van invloed op de straf-
modaliteit. Het gaat dan om bewoordingen als de volgende: ‘Naar het oordeel van de rechtbank komt, 
gelet op de ernst en de duur van de feiten, in beginsel alleen een onvoorwaardelijke gevangenisstraf in 
aanmerking.’109 

In vier vonnissen besteedt de rechter aandacht aan de korte misbruikperiode. In deze vier gevallen heeft 
dit een strafverlagend effect, zoals in het volgende vonnis wordt verwoord: ‘Voorts heeft de rechtbank 
in ogenschouw genomen dat er geen sprake is geweest van langdurig en stelselmatig seksueel misbruik, 
maar van een eenmalig voorval. De rechtbank vertrouwt er daarom op dat de druk van de voorwaarde-
lijke gevangenisstraf voldoende beweegreden voor verdachte zal zijn om niet opnieuw de fout in te 
gaan.’110

Samengevat besteedt de rechter in de meeste strafmotiveringen geen aandacht aan de duur van de mis-
bruikperiode. Of een slachtoffer éénmalig of meermalen gedurende een langere periode is misbruikt, 
lijkt dus op basis van de kwalitatieve analyse van de strafmotiveringen in de meeste gevallen niet van 
invloed te zijn op de strafmodaliteit en strafduur.  

4.5 Effect: De gevolgen van het feit

In de strafmotivering wordt meestal aandacht besteed aan de effect-vraag: wat zijn de gevolgen van het 
strafbare feit? In de Zedentitel van het Wetboek van Strafrecht zijn twee gevolgen als strafverzwarende 
omstandigheid opgenomen in de laatste twee leden van artikel 248 Sr; zwaar lichamelijk letsel en de 
dood. In geen van de 182 bestudeerde vonnissen komen deze omstandigheden voor. Wel gaat de rechter 
in zijn strafmotivering vaak in op andere, niet-wettelijke strafmaatbeïnvloedende gevolgen. In de vol-
gende paragrafen worden achtereenvolgens de ingetreden gevolgen voor het slachtoffer en de dader 

107 Rb. Den Haag 15 maart 2013, 09-665176-12 (niet gepubliceerd).
108 Rb. Oost-Brabant 22 januari 2013, ECLI:NL:RBOBR:2013:BY8911.
109 Rb. Noord-Holland 28 maart 2013, 14-701279-12 (niet gepubliceerd).
110 Rb. Zeeland-West-Brabant 2 december 2013, 02-666507-12 (niet gepubliceerd).



83
Ontucht vOOr de rechter – Deel 2: De straffen

besproken. Daarnaast wordt bekeken wat de rechter oordeelt over de vaak meer abstracte maatschap-
pelijke gevolgen.

4.5.1 Gevolgen voor het slachtoffer
Seksueel misbruik van kinderen blijft in de meeste gevallen niet zonder gevolgen voor het slachtoffer. 
Het is dan ook niet verwonderlijk dat de rechter hier regelmatig aandacht aan besteedt in de strafmoti-
vering. In 82 (45%) van de 182 vonnissen betrekt de rechter in zijn strafmotivering de door het slachtoffer 
ervaren gevolgen van het seksueel misbruik. Voor het beschrijven van de (negatieve) gevolgen voor het 
slachtoffer grijpt de rechter vaak terug op hetgeen in de slachtofferverklaring of in de onderbouwing van 
de vordering benadeelde partij naar voren is gebracht. De gevolgen zoals beschreven in de strafmotive-
ringen zijn vaak ernstig. Veel nadruk ligt op psychische problemen. Voorbeelden van psychische proble-
men die in de strafmotiveringen genoemd worden zijn trauma, angsten, posttraumatische stressstoor-
nis, zich niet meer veilig voelen, woedeaanvallen, in de war zijn, automutilatie, suïcide gedachten, 
concentratieverlies, vermoeidheid, moeite om mensen te vertrouwen, gevoelens van onzekerheid, 
moeite met lichamelijk contact, schuldgevoel, schaamte, gedragsveranderingen, stemmingswisselin-
gen, onzekerheid over de eigen (seksuele) identiteit, slaapproblemen en eetproblemen. Ook wijst de 
rechter in een aantal gevallen op negatieve gevolgen in het aangaan van sociale en seksuele relaties. 

Naast psychische gevolgen spelen in sommige zaken ook gevolgen op een ander vlak. Zo is in enkele 
strafmotiveringen te lezen dat het slachtoffer als gevolg van het misbruik uit huis is geplaatst. Bijvoor-
beeld in een zaak waarin een vader werd veroordeeld voor het misbruiken van zijn dochter, van haar 
vijfde tot haar vijftiende jaar: ‘Ook in dit geval zijn de gevolgen voor het slachtoffer ingrijpend. Zij is in 
de war en boos. Het seksueel misbruik heeft voor haar tot gevolg gehad dat zij uit huis is geplaatst. Zij 
ervaart dit als een straf, te meer omdat de uithuisplaatsing is verlengd op grond van de vrees dat zij in de 
thuissituatie mogelijk haar vader weer zal ontmoeten.’111

Ook verminderde schoolprestaties, en soms ook het overplaatsen naar een andere school komen in 
enkele vonnissen terug. Zo is in de strafmotivering ten aanzien van een van de daders in een zaak waar-
in een meisje achter elkaar vier jongens had moeten pijpen te lezen: ‘Zij is vrijwel direct na het gebeuren 
op een andere school geplaatst om te voorkomen dat er verhalen over haar de ronde zouden doen. 
Daarna is zij nog enkele malen overgeplaatst, waardoor zij telkens nieuwe vrienden moest maken, het-
geen haar boos en verdrietig maakte. Ook kreeg zij last van woedeaanvallen.’112

Voorts wordt een enkele keer in de strafmotivering gerefereerd aan lichamelijke gevolgen, meestal zon-
der nadere specificatie. In één vonnis is dit wel geconcretiseerd, en valt te lezen dat het slachtoffer heeft 
verklaard: ‘dat het penetreren van zijn anus met de penis van verdachte veel pijn deed en hij een aantal 
dagen niet heeft kunnen zitten.’113  

Verder valt op dat in een aantal strafmotiveringen de gevolgen niet zijn geconcretiseerd. Het gaat dan 
om bewoordingen als ‘de enorme impact’, ‘de ernstige gevolgen’, ‘psychische schade’, ‘het leven van het 
slachtoffer is verstoord geraakt’ of ‘het slachtoffer heeft nog steeds veel last van hetgeen hem/haar is 

111 Rb. Zeeland-West-Brabant 25 november 2013, 12-705952-12 (niet gepubliceerd).
112 Rb. Rotterdam 11 april 2013, 10-652688-11 (niet gepubliceerd).
113 Rb. Breda 5 september 2012, 02-665327-11 (niet gepubliceerd).



84
Ontucht vOOr de rechter – Deel 2: De straffen

overkomen’. Ook verwijst de rechtbank regelmatig naar het feit dat de verdachte de normale en gezonde 
seksuele ontwikkeling van het slachtoffer heeft geschaad of doorkruist. 

Niet alleen het directe slachtoffer ervaart de gevolgen van het misbruik. In veertien vonnissen besteedt 
de rechter tevens aandacht aan de gevolgen die het misbruik heeft gehad voor de familie van het slacht-
offer, bijvoorbeeld in de volgende strafmotivering: ‘Ook de familie van [naam slachtoffer, NR] is door 
het misbruik ernstig ontwricht. De rechtbank acht verdachte daarvoor verantwoordelijk en rekent hem 
dit zwaar aan.’114 

De negatieve gevolgen voor het slachtoffer worden de verdachte in veel strafmotiveringen expliciet aan-
gerekend, bijvoorbeeld door bewoordingen als ‘de rechtbank neemt dit de verdachte zeer kwalijk’, of 
‘de rechtbank heeft in het bijzonder acht geslagen op [de gevolgen]’. In deze gevallen vormen de gevol-
gen vaak een deel van een opsomming van factoren waarmee de rechter in zijn strafmaat rekening heeft 
gehouden. In slechts enkele gevallen verbindt de rechter aan de negatieve gevolgen expliciet de conclu-
sie dat deze in het nadeel van de dader zijn meegewogen. In veel andere gevallen blijft het echter bij een 
meer feitelijke constatering dat het slachtoffer nadelige gevolgen ondervindt van het gepleegde mis-
bruik. Het is in die gevallen niet duidelijk of de negatieve gevolgen ook een voor de dader nadelige im-
pact hebben gehad op de straf. 

Een gevolg dat in alle gevallen (N=5; 3%) zwaar wordt aangerekend aan de verdachte is een zwangerschap 
als gevolg van seksueel misbruik. 

Zwangerschap als gevolg van misbruik
Een gevolg dat minder vaak intreedt, maar dat een grote impact heeft op het minderjarige slacht-
offer, is het zwanger worden als gevolg van seksueel misbruik.115 In vijf zaken is hiervan blijkens de 
strafmotivering sprake. In twee zaken resulteerde de zwangerschap in een abortus. Dat de recht-
bank deze ernstige gevolgen onderkent en laat meewegen in de strafmaat, illustreert de volgende 
zaak waarin een stiefvader werd veroordeeld voor het ‘stelselmatig’ seksueel misbruiken van zijn 
stiefdochter gedurende bijna twee jaar: ‘Door de gemeenschap die verdachte met het slachtoffer 
heeft gehad, is [naam slachtoffer, NR] zwanger geraakt. Deze zwangerschap is in een laat stadium 
vastgesteld en is in de 23e week door abortus geëindigd. Abortus is een zeer ingrijpende gebeurte-
nis en zeker voor het slachtoffer die toen de leeftijd van 14 jaar had. Deze omstandigheid zal de 
rechtbank zwaar laten meewegen bij het bepalen van de op te leggen straf.’116

In twee zaken is de zwangerschap voldragen,117 en werd het slachtoffer op jonge leeftijd moeder. 
De enorme impact hiervan, niet alleen op het slachtoffer zelf, maar ook op haar baby en op de 
samenleving, wordt mooi geïllustreerd in de volgende overweging: ‘Het feit dat uit deze seksu-
ele relatie een kind is geboren, heeft een grote schok in de samenleving teweeggebracht, maar 
vanzelfsprekend vooral in het leven van [naam slachtoffer, NR]. Zij was op het moment dat de 
baby werd geboren, pas 12 jaar. De rechtbank rekent het verdachte zwaar aan dat hij zijn dochter 

114 Rb. Utrecht 30 oktober 2012, ECLI:NL:RBUTR:2012:BY2966.
115 Zie over de gevolgen van ongewenste tienerzwangerschappen onder andere Cense & Dalmijn 2016. 
116 Rb. Oost-Brabant 5 maart 2013, ECLI:NL:RBOBR:2013:BZ3191.
117 Daarnaast kon in een zaak uit het vonnis niet worden opgemaakt of de zwangerschap in stand was gebleven of niet. 



85
Ontucht vOOr de rechter – Deel 2: De straffen

adequate medische zorg tijdens de zwangerschap en de bevalling heeft onthouden, mede gelet 
op de zeer jonge leeftijd van [naam slachtoffer, NR] en ook gelet op het feit dat sprake is geweest 
van een stuitbevalling. Het handelen van verdachte zal niet alleen grote gevolgen hebben voor 
het verdere leven van [naam slachtoffer, NR], maar ook voor de baby die verdachte bij haar heeft 
verwekt. Zij zullen door hun bijzondere familierelatie tot verdachte voor de rest van hun leven 
aan het strafbare handelen van verdachte worden herinnerd.’118

Wanneer de wettelijke strafverzwaringsgronden uit artikel 248 Sr in ogenschouw worden genomen, valt 
het op dat een zwangerschap niet onder een van deze acht gronden te vangen is. Hoewel een zwanger-
schap als gevolg van het gepleegde misbruik slechts in 3% van de veroordelingen is terug te vinden, is 
dit vergeleken met sommige van de andere strafverzwaringsgronden uit artikel 248 Sr119 relatief veel. In 
de praktijk blijkt dat aan deze grond reeds uitgebreid, in strafverhogende zin, aandacht wordt besteed 
in de strafmotivering. Hierdoor lijkt het niet noodzakelijk om een aparte strafverzwaringsgrond in de 
wet te creëren voor deze situatie.

4.5.2 Nadelige gevolgen voor de dader
Niet alleen de gevolgen voor het slachtoffer kunnen aan bod komen in de strafmotivering. In één op de 
tien vonnissen (N=18) gaat de rechter (ook) in op de negatieve gevolgen voor de dader. In zes vonnissen 
wijst de rechter in de strafmotivering op de negatieve gevolgen voor de baan van de dader: ‘[...] dat een 
onvoorwaardelijke gevangenisstraf ernstige consequenties zou kunnen hebben voor verdachtes per-
soonlijke omstandigheden, waaronder het verlies van zijn baan.’120 Van de zes daders bij wie de rechter 
aandacht besteedt aan baanverlies krijgen er vijf een geheel voorwaardelijke gevangenisstraf en/of taak-
straf. 

Ook de impact op het gezinsleven wordt zes keer genoemd door de rechter. Zo oordeelt de rechter in een 
zaak waarin een grootvader werd veroordeeld voor het meermalen betasten van zijn zevenjarige klein-
dochter: ‘[...] en dat hij door deze handelingen het contact met zijn vrouw, zijn dochter (de moeder van 
[naam slachtoffer, NR]) en haar gezin is kwijtgeraakt. De rechtbank zal daarom tot een lagere straf ko-
men dan zoals is geëist door de officier van justitie.’121 

Andere negatieve gevolgen voor de dader die de rechter noemt in zijn strafmotivering betreffen de im-
pact van de strafzaak (N=4), bedreiging door de familie van het slachtoffer (N=1), de reactie vanuit de 
gemeenschap (N=1) en media-aandacht (N=1). 

Hoewel in meer zaken sprake zal zijn geweest van een of meer van bovengenoemde gevolgen, besteedt 
de rechter in de andere 164 vonnissen geen aandacht aan de negatieve gevolgen voor de dader. De na-
druk ligt, terecht, voornamelijk op de gevolgen voor het slachtoffer. 

118 Rb. Groningen 27 april 2012, ECLI:NL:RBGRO:2012:BW4225.
119 Artikel 248 Sr werd bij wet van 12 februari 2014 gewijzigd, waarbij vier nieuwe leden werden toegevoegd. De vonnis-

sen waarop dit onderzoek betrekking hebben stammen uit de jaren 2012-2013, in welke jaren een eerdere versie van 
artikel 248 Sr gold, met vier leden (lid 1, 2 en de huidige leden 7 en 8). 

120 Rb. ’s-Gravenhage 25 oktober 2012, 09-655346-10 (niet gepubliceerd).
121 Rb. Gelderland 29 november 2013, 05-820969-13 (niet gepubliceerd).



86
Ontucht vOOr de rechter – Deel 2: De straffen

4.5.3 Maatschappelijke impact
De maatschappelijke impact van de zaak wordt in 21 vonnissen (12%) door de rechter aangehaald. Het 
gaat in de meeste gevallen om weinig concrete passages waarin bijvoorbeeld staat: ‘Feiten als de onder-
havige veroorzaken daarnaast sterke gevoelen van verontwaardiging in de samenleving’. Deze algemene 
formulering maakt niet concreet of de betreffende zaak ook daadwerkelijk tot beroering heeft geleid. In 
vier vonnissen koppelt de rechter de strafbare feiten wel rechtstreeks aan de maatschappelijke impact: 
‘Voorts heeft verdachte met zijn gedrag gevoelens van onrust en onveiligheid in de maatschappij (in het 
bijzonder binnen de zwemvereniging en de gemeente […]) veroorzaakt.’122

4.6 De context

Het laatste van de vijf elementen welke besproken wordt in de strafmotivering betreft de context. De 
context-vraag kan op drie niveaus invloed hebben op de strafmaat.123 Allereerst de materiële context: de 
omstandigheden waaronder het feit is begaan. Een wettelijke strafverzwaringsgrond die hiervan een 
uitwerking is, betreft het misbruiken van een slachtoffer dat aan de zorg van de verdachte is toever-
trouwd. Deze en andere contextvormen worden besproken in §4.6.1-4.6.4. Een tweede context is de 
formele context. Hierbij draait het om bijzonderheden die zich in een concrete strafzaak voordoen tij-
dens het strafproces in de meest brede zin van het woord. Het gaat dus om omstandigheden die zich in 
de periode nadat het feit begaan is hebben voorgedaan. Overschrijding van de redelijke termijn is hier-
van een voorbeeld (§4.6.5). Het derde niveau betreft de maatschappelijke context. Deze is reeds aan bod 
gekomen in §4.5.3. 

4.6.1 Misbruik van aan zorg toevertrouwde minderjarige
‘De in de artikelen 240b, 242 tot en met 247 en 248a tot en met 248f bepaalde gevangenisstraffen kunnen 
met een derde worden verhoogd, indien de schuldige het feit begaat tegen zijn kind, een kind over wie 
hij het gezag uitoefent, een kind dat hij verzorgt of opvoedt als behorend tot zijn gezin, zijn pupil, een 
aan zijn zorg, opleiding of waakzaamheid toevertrouwde minderjarige of zijn minderjarige bediende of 
ondergeschikte.’124

Zoals naar voren komt uit Hoofdstuk 3 heeft het ten laste leggen van artikel 248 Sr een significant effect 
op de strafeis; de kans dat het OM een onvoorwaardelijke gevangenisstraf eist is groter wanneer een 
strafverzwaringsgrond uit artikel 248 Sr ten laste is gelegd.125 Op de (geëiste en opgelegde) duur van de 
gevangenisstraf heeft artikel 248 Sr geen effect; de rechter legt met andere woorden geen langere gevan-
genisstraf op wanneer de strafverzwaringsgronden uit artikel 248 Sr van toepassing zijn verklaard.126 In 
deze paragraaf wordt bekeken op welke manier de rechter in zijn strafmotivering aandacht besteedt aan 
deze factor. 

122 Rb. Oost-Brabant 7 augustus 2013, ECLI:NL:RBOBR:2013:4345.
123 Schuyt 2010, pp. 219-220.
124 Art. 248 lid 2 Sr.
125 Zie voor meer uitleg §3.3.1.2.
126 Wanneer gecontroleerd wordt voor de invloed van de overige voorspellende factoren in het model.



87
Ontucht vOOr de rechter – Deel 2: De straffen

Uit het eerste deel van dit onderzoek blijkt dat 21% van de slachtoffers werd misbruikt door een eerste-
lijns familielid, vaak een vader of stiefvader, en dat één op de tien slachtoffers misbruikt werd door ie-
mand die met kinderen werkte zoals een sportcoach, leraar of oppas.127 In deze gevallen zal meestal 
sprake zijn van de strafverzwarende omstandigheid uit artikel 248 lid 2 Sr, te weten misbruik van het 
eigen kind of een minderjarige die aan de zorg of waakzaamheid van de dader is toevertrouwd. Wanneer 
deze omstandigheid ten laste wordt gelegd en bewezenverklaard mag een straf gelijk aan het strafmaxi-
mum van het gronddelict plus een derde worden opgelegd. In veel strafmotiveringen gaat de rechter in 
op het feit dat het slachtoffer aan de zorg van de dader was toevertrouwd. Echter, het valt op dat de 
strafverzwarende omstandigheid uit artikel 248 lid 2 Sr maar sporadisch ten laste wordt gelegd. Wanneer 
artikel 248 lid 2 Sr niet in de tenlastelegging is opgenomen, maar wel van toepassing wordt geacht door 
de rechter, mag de rechter deze grond wel in strafverzwarende zin meewegen, maar mag hij niet boven 
het strafmaximum van het gronddelict uitgaan.128 

De strafverzwaringsgrond uit artikel 248 lid 2 Sr trad op 1 januari 2010 in werking. Deze zal dus niet op 
alle zaken uit het onderzoek waarin sprake was van een afhankelijkheidspositie van toepassing zijn ge-
weest, daar deze alleen geldt voor delicten gepleegd na die datum. Een andere nuancering is dat de 
strafverzwaringsgrond uit artikel 248 lid 2 Sr voor een groot deel overeenkomt met de delictsomschrij-
ving van artikel 249 lid 1 Sr.129 Daar waar uitsluitend artikel 249 lid 1 Sr ten laste is gelegd, is het niet 
mogelijk om ook nog de strafverzwaringsgrond uit artikel 248 lid 2 Sr ten laste te leggen. 

Niettegenstaande het voorgaande blijft het opmerkelijk dat in totaal slechts veertien keer de strafver-
zwaringsgrond uit artikel 248 lid 2 Sr ten laste werd gelegd. Het al dan niet ten laste leggen van artikel 
248 lid 2 Sr is ogenschijnlijk willekeurig: zo wordt in een zaak waarin een voetbalcoach tijdens sportmas-
sages pupillen misbruikte deze grond wel ten laste gelegd,130 terwijl deze grond in een zaak waarin een 
zwemcoach tijdens sportmassages pupillen misbruikte niet ten laste wordt gelegd131. Hetzelfde geldt 
voor zaken waarin sprake is van misbruik door een vader van zijn eigen kind. Hier is echter niet in alle 
gevallen duidelijk of de tenlastelegging nu wel of niet (impliciet) ziet op de strafverzwarende omstandig-
heid uit artikel 248 lid 2 Sr. Zo luidt de tenlastelegging in een zaak voor de Rechtbank Zutphen: ‘Hij in 
de periode [tijdstip] te [plaats] met [naam slachtoffer] zijnde verdachtes dochter [cursivering NR], buiten 
echt, ontuchtige handelingen heeft gepleegd [...] artikel 247 Wetboek van Strafrecht’.132 Het feit dat de 
woorden ‘zijnde verdachtes dochter’ zijn opgenomen in de tenlastelegging, alsook in de bewezenver-
klaring, zou kunnen impliceren dat men heeft bedoeld de strafverzwaringsgrond uit artikel 248 lid 2 Sr 
van toepassing te verklaren. Dit artikel wordt echter niet genoemd in de tenlastelegging, noch in de 
kwalificatie133 of toepasselijke wettelijke voorschriften.

127 Nationaal Rapporteur 2016, pp. 20-22.
128 Zie ook Lindenberg & Van Dijk 2016, pp. 260-262.
129 Zie voor een uiteenzetting van de verschillen en overeenkomsten tussen art. 248 lid 2 en 249 lid 1 Sr: Lindenberg & 

Van Dijk 2016, pp. 245-248.
130 Rb. Gelderland 3 mei 2013, ECLI:NL:RBGEL:2013:BZ9363.
131 Rb. Oost-Brabant 7 augustus 2013, ECLI:NL:RBOBR:2013:4345.
132 Rb. Zutphen 30 november 2012, 06-850156-12 (niet gepubliceerd).
133 De kwalificatie luidt: ‘met iemand beneden de leeftijd van zestien jaren buiten echt ontuchtige handelingen plegen, 

meermalen gepleegd’.

https://www.nationaalrapporteur.nl/Publicaties/Ontucht-voor-de-rechter/index.aspx


88
Ontucht vOOr de rechter – Deel 2: De straffen

Een enkele keer benoemt de rechtbank expliciet in zijn strafmotivering dat de strafverzwaringsgrond, 
hoewel niet ten laste gelegd, van toepassing is: ‘Hoewel de officier van justitie de strafverzwarende om-
standigheid van artikel 248 Wetboek van Strafrecht niet expliciet heeft ten laste gelegd, is wel ter zitting 
gebleken dat verdachte het seksuele misbruik heeft begaan tegen zijn kind. De rechtbank zal dit feit 
zwaar meewegen.’134 In deze specifieke zaak is deze overweging overigens opvallend, nu de bewezenver-
klaarde periode (september 2004 tot augustus 2010) maar voor een klein deel valt in de periode vanaf 
wanneer artikel 248 lid 2 Sr van toepassing was. 

Samengevat valt uit de bestudering van de zaken op dat de strafverzwaringsgrond uit artikel 248 lid 2 Sr 
maar weinig ten laste wordt gelegd, terwijl een substantieel deel van de zaken wel betrekking heeft op 
misbruik van een kind dat aan de zorg van de dader was toevertrouwd. Wanneer de strafverzwarings-
grond niet ten laste is gelegd kan de rechter niet boven het strafmaximum van het gronddelict uitgaan. 

4.6.2 Eigen behoeftes voorop gesteld
Een veelgelezen overweging in de strafmotiveringen is dat de dader zich heeft laten leiden door zijn ei-
gen lustgevoelens (N=89; 49%). Vaak wordt deze overweging aangevuld met de constatering dat de dader 
geen oog heeft gehad voor de gevoelens van het slachtoffer, nu hij zijn eigen behoeftebevrediging 
voorop heeft gesteld. Het valt op dat deze factor in veel gevallen ogenschijnlijk geen strafmaatbeïnvloe-
dende invloed heeft. Hoewel een overweging als: ‘Verdachte heeft bij dit alles kennelijk nimmer stilge-
staan maar zijn eigen verlangens voorop gesteld’135 kan worden opgevat als een verwijt dat de rechtbank 
de dader maakt, is deze overweging in de meeste vonnissen niet ingekleed als strafverzwarende factor. 
Slechts in enkele gevallen lijkt deze factor wel strafverzwarend van invloed: ‘Verdachte heeft bij dit alles 
kennelijk niet stilgestaan en heeft enkel zijn eigen behoefte dan wel bevrediging vooropgesteld. De 
rechtbank neemt dit verdachte uitermate kwalijk.’136

4.6.3 Leeftijdsverschil
In veel van de onderzochte zaken is sprake van een aanmerkelijk leeftijdsverschil tussen de dader en het 
slachtoffer. Zoals naar voren komt uit deel 1 van dit onderzoek verschillen zij gemiddeld 24 jaar van el-
kaar (SD=16,6).137 De rechter besteedt in dertig strafmotiveringen (16%) aandacht aan het leeftijdsver-
schil dan wel aan de leeftijd van het slachtoffer. Meestal doet de rechter dit op neutrale wijze, dus zonder 
hier conclusies aan te verbinden over de invloed van deze factor op de straf. In vijf zaken laat de recht-
bank de factor leeftijd expliciet strafverhogend meewegen, en in drie zaken heeft deze factor juist een 
strafverlagend effect. 

Leeftijdsverschil als strafmaatbeïnvloedende factor
In een zaak voor de Rechtbank Zwolle-Lelystad oordeelt de rechter ten aanzien van de dader die 
op zijn 32e gemeenschap had met twee meisjes van 12 en 13 jaar oud: ‘De rechtbank weegt in 
strafverzwarende zin mee de jonge leeftijd van de slachtoffers en het grote leeftijdsverschil tus-
sen verdachte en de slachtoffers.’138 Het gaat in deze zaak om een leeftijdsverschil van (ruim) 

134 Rb. Groningen 27 april 2012, ECLI:NL:RBGRO:2012:BW4225.
135 Rb. Zeeland-West-Brabant 8 mei 2013, 02-666958-12 (niet gepubliceerd).
136 Rb. Zeeland-West-Brabant 3 december 2013, 02-666148-12 (niet gepubliceerd).
137 Nationaal Rapporteur 2016,  p. 15.
138 Rb. Zwolle-Lelystad 28 juni 2012, 07-653423-11 (niet gepubliceerd).

https://www.nationaalrapporteur.nl/Publicaties/Ontucht-voor-de-rechter/index.aspx


89
Ontucht vOOr de rechter – Deel 2: De straffen

twintig jaar. Opvallend is dat in zaken waarin het om een nog groter leeftijdsverschil gaat, deze 
factor vaak niet wordt genoemd in de strafmotivering.139 

Een kleiner leeftijdsverschil kan soms ook in het voordeel van de dader werken. Zo oordeelt de 
Rechtbank Arnhem in een zaak waarin een 21-jarige man werd veroordeeld voor het misbruiken 
van een 14-jarig meisje: ‘In het voordeel van verdachte houdt de rechtbank er rekening mee dat 
het leeftijdsverschil niet heel groot was.’140 Overigens kunnen de meningen verschillen of in dit 
geval kan worden gesproken van een ‘niet heel groot leeftijdsverschil’, nu de dader 1,5 keer zo 
oud was als het slachtoffer. 

In andere vonnissen noemt de rechter het leeftijdsverschil in de strafmotivering, maar doet dit 
op neutrale wijze. Hierdoor kan uit de formulering niet worden opgemaakt of het leeftijdsverschil 
van invloed is geweest op de straf. Een voorbeeld hiervan is een vonnis van de Rechtbank Arn-
hem: ‘Verdachte heeft bij zijn handelen geen oog gehad voor het grote leeftijdsverschil […].’141

Het feit dát er sprake is van een groot of juist een klein leeftijdsverschil wordt in sommige strafmotive-
ringen expliciet benoemd, terwijl in de meeste strafmotiveringen geen aandacht wordt besteed aan deze 
factor. De strafmotiveringen waarin de factor wel wordt benoemd zijn bovendien niet eenduidig in het 
gewicht dat de rechter eraan toekent: een groot leeftijdsverschil wordt in de ene zaak als strafverhogend 
aangemerkt, terwijl het in de andere zaak op neutrale wijze gebracht wordt. Andersom geldt hetzelfde 
voor de strafmatigende invloed van een klein(er) leeftijdsverschil tussen dader en slachtoffer. 

4.6.4 Locatie van het misbruik
‘De handelingen vonden voornamelijk plaats in de woning van verdachte, wanneer zijn dochter bij hem 
verbleef. Juist in deze omgeving hoort een kind zich geborgen en veilig te voelen. De rechtbank rekent 
het verdachte zwaar aan dat hij in deze omgeving op grove wijze misbruik heeft gemaakt van het ver-
trouwen dat zijn dochter in haar vader mocht hebben.’142 

In enkele vonnissen laat de rechtbank de locatie waar het misbruik plaatsvond in strafverzwarende zin 
meewegen. In deze gevallen ging het steeds om misbruik dat in de woning van het slachtoffer (N=9) of in 
de woning van de grootouders (N=2) plaatsvond. Ook in een aantal andere vonnissen benoemt de recht-
bank expliciet de locatie waar het misbruik plaatsvond, maar verbindt hier geen strafmaat beïnvloedende 
conclusies aan. In geen enkel vonnis leverde de locatie van het misbruik een strafverlagende factor op. 

4.6.5 Lang tijdsverloop tussen feit en behandeling door de rechter
Een factor die in ruim één op de vijf zaken (N=39; 21%) een rol speelt, betreft het lange tijdsverloop tus-
sen het gepleegde delict en de berechting. Dit lange tijdsverloop heeft bijna in alle gevallen (N=35; 19%) 
tot gevolg dat de dader een lagere straf krijgt. 

139 Zie bijvoorbeeld Rb. Gelderland 1 november 2013, 06-850865-12 (niet gepubliceerd): leeftijdsverschil 48 jaar; Rb. ’s-
Hertogenbosch 5 januari 2012, ECLI:NL:RBSHE:2012:BV0146: leeftijdsverschil met het jongste van de drie slachtoffers 
65 jaar. In beide vonnissen wordt in de strafmotivering geen aandacht besteed aan het grote leeftijdsverschil tussen 
dader en slachtoffer. 

140 Rb. Arnhem 24 januari 2012, 05-701255-11 (niet gepubliceerd).
141 Rb. Arnhem 30 januari 2012, ECLI:NL:RBARN:2012:BV2147. Het ging om een leeftijdsverschil van 24 jaar. 
142 Rb. Rotterdam 15 februari 2012, ECLI:NL:RBROT:2012:9091.



90
Ontucht vOOr de rechter – Deel 2: De straffen

In ruim de helft van de gevallen (N=22; 56%) is uit de strafmotivering niet op te maken waardoor dit 
lange tijdsverloop veroorzaakt is.143 Zijn de feiten pas laat aan het licht gekomen doordat het slachtoffer 
lang heeft gewacht met het doen van aangifte? Is de zaak niet voortvarend opgepakt door de politie of 
het OM? Of heeft het lang geduurd voordat de inhoudelijke behandeling van de zaak werd ingeroosterd 
bij de rechtbank? 

In zeventien gevallen blijkt uit de strafmotivering dat het lange tijdsverloop te wijten is aan het niet 
voortvarend oppakken van de zaak door partijen in de strafrechtsketen: het OM, de politie of de recht-
bank heeft de zaak te traag opgepakt. Niet altijd wordt daarbij duidelijk aan wie de rechtbank het verwijt 
precies maakt. Zo oordeelt de Rechtbank Assen: ‘Ook laat de rechtbank meewegen dat het tijdsverloop 
tussen het bekend worden van de gepleegde feiten en de uiteindelijke berechting, door verdachte als 
zeer lang is ervaren.’144 

In negen gevallen verwijt de rechtbank het OM dat zij de zaak te traag heeft opgepakt. Daarbij verwijst 
de rechtbank in drie gevallen naar een overschrijding van de redelijke termijn in artikel 6 EVRM, zoals 
de volgende strafmotivering illustreert: ‘De rechtbank komt echter tot een andere strafoplegging op 
grond van het oordeel dat de redelijke termijn als bedoeld in artikel 6 van het Europees Verdrag voor de 
Rechten van de Mens is overschreden. Verdachte is voor het eerst gehoord op [datum, NR] april 2010, 
terwijl thans uitspraak wordt gedaan op [datum, NR] december 2012. De aard van de zaak rechtvaardigt 
niet een behandelingsduur in eerste aanleg van twee jaar en 8 maanden. Ter terechtzitting heeft de of-
ficier van justitie erkend dat de redelijke termijn is overschreden en de zaak aan de zijde van het open-
baar ministerie allerminst voortvarend ter zitting is aangebracht. De rechtbank is van oordeel dat de 
officier van justitie deze overschrijding van de redelijke termijn onvoldoende heeft laten terugkomen in 
haar eis. Reden waarom de rechtbank een lagere straf zal opleggen dan geëist.’145 

Het lang laten liggen van een strafzaak levert voor zowel de verdachte als het slachtoffer een onwense-
lijke situatie op. Zolang de strafzaak niet is afgehandeld kan het moeilijk zijn het gebeurde af te sluiten. 
Bovendien verkeren zowel verdachte als slachtoffer lange tijd in onzekerheid over de uitkomst van de 
strafzaak. Het feit dat in bijna de helft van de gevallen waarin sprake is van lang tijdsverloopt duidelijk 
is dat dit lange tijdsverloop aan organisaties in de strafrechtsketen te wijten is, maakt dat deze strafver-
lagende factor in beginsel had kunnen worden vermeden en zou moeten worden vermeden. 

Pas na lange tijd aangifte door het slachtoffer
Tot slot wordt in twee strafmotiveringen duidelijk dat het feit dat de verdachte pas lange tijd na 
het plegen van het delict voor de rechter staat het gevolg is van een late aangifte door het slacht-
offer. Dat hier op verschillende wijze mee kan worden omgesprongen illustreren de overwegin-
gen in deze twee strafzaken:

‘Gelet op de aard, ernst en frequentie van het bewezenverklaarde is de rechtbank van oordeel 
dat— met name uit een oogpunt van vergelding -  een gevangenisstraf van na te noemen duur 

143 Er staat dan bijvoorbeeld: ‘Ook houdt de rechtbank er rekening mee dat het feit al lange tijd geleden heeft plaatsge-
vonden.’ Rb. Overijsel 17 september 2013, 08-720327-12 (niet gepubliceerd).

144 Rb. Assen 16 mei 2012, 19-700006-12 (niet gepubliceerd).
145 Rb. Dordrecht 13 december 2012, 11-870020-10 (niet gepubliceerd).



91
Ontucht vOOr de rechter – Deel 2: De straffen

moet worden opgelegd. Dat het bewezenverklaarde een lange tijd geleden is begaan, kan niet tot 
een ander oordeel leiden. Bekend is immers, en de wetgeving is daar ook op ingericht, dat feiten 
als de onderhavige soms pas na vele jaren aan het licht komen, omdat de slachtoffers er niet 
eerder over durven te praten en dat ook niet kunnen.’146 

In dit geval heeft het lange tijdsverloop geen effect op de hoogte van de straf. Dit is anders in de 
tweede zaak, waarin het lange tijdsverloop overigens ook deels aan het OM te wijten was: ‘Hoewel 
de ernst van de feiten als hierboven omschreven op zichzelf het opleggen van een (deels) onvoor-
waardelijke gevangenisstraf van enige duur zou rechtvaardigen, zoals ook geëist, zal de rechtbank 
daartoe om de navolgende redenen niet overgaan. De verdachte heeft lange tijd - +/- 17 jaar - in de 
veronderstelling geleefd dat zijn ontoelaatbaar handelen niet zou leiden tot een strafrechtelijke 
reactie. Er is pas in een laat stadium aangifte gedaan en daarna heeft het nog bijna een jaar geduurd 
voordat - een week voordat de zaak zou zijn verjaard - een dagvaarding is uitgebracht. [...]’147 

Het is opmerkelijk dat het feit dat het slachtoffer lang heeft gewacht met het doen van aangifte 
in deze zaak een straf(modaliteits)verlagend effect heeft voor de dader. Uit de literatuur is bekend 
dat seksueel geweld vaak pas jaren later – of nooit – openbaar wordt gemaakt.148 Slechts een 
kleine minderheid van de slachtoffers van seksueel geweld zet uiteindelijk de stap naar de poli-
tie.149 Uit onderzoek van de Nationaal Rapporteur in een politieregio komt bovendien naar voren 
dat van hen die wel melding doen bij de politie 17% van de slachtoffers langer dan een jaar wacht 
voordat zij naar de politie stappen.150 Nu het eerder kenmerkend dan uitzonderlijk is dat slachtof-
fers van seksueel geweld lang wachten voordat zij hiermee naar buiten komen (als ze dat al 
doen), is het vreemd dit in het voordeel van de verdachte mee te nemen in de te bepalen straf-
modaliteit. Het feit dat een aangifte lang op zich heeft laten wachten zou niet in het voordeel van 
de verdachte meegewogen moeten worden.  

4.7 Conclusie

Dit hoofdstuk draaide om hetgeen de rechter ons vertelt over de straf. De strafrechter heeft bij de straf-
toemeting veel vrijheid. De grote discretionaire vrijheid stelt hem in staat maatwerk te leveren.151 Een 
keerzijde van deze vrijheid in de strafmotivering is dat het leidt tot een grote variatie in de straftoeme-
ting die niet noodzakelijkerwijs overeenkomt met de inhoudelijke variatie in de bestudeerde strafzaken. 
De individualisering van de straftoemeting komt duidelijk naar voren uit de bestudeerde strafmotive-
ringen: in elke zaak noemt de rechter een andere combinatie van strafmaatbeïnvloedende factoren, en 
de invloed van een factor op de straf in een individuele zaak kan sterk verschillen van de invloed ervan 
in een andere zaak. Daar komt bij dat de precieze invloed van een door de rechter genoemde factor vaak 
niet uit de strafmotivering kan worden afgeleid. 

146 Rb. Haarlem 20 augustus 2012, 15-710689-10 (niet gepubliceerd).
147 Rb. Rotterdam 8 februari 2012, 10-702134-11 (niet gepubliceerd).
148 London, e.a. 2005, p. 203; Alaggia 2004, p. 1214; Crisma, e.a. 2004, p. 1036.
149 Zo wordt volgens het CBS slechts 9% van alle seksuele delicten gemeld aan de politie. Centraal Bureau voor de Statis-

tiek 2012, p. 83.
150 Nationaal Rapporteur 2014, p. 128.
151 Van Wingerden en Wermink 2015, p. 7.

https://www.nationaalrapporteur.nl/Publicaties/Op-goede-grond/index.aspx


92
Ontucht vOOr de rechter – Deel 2: De straffen

Veel nadruk op de persoon van de dader
Hoewel uit het statistisch model van Hoofdstuk 3 naar voren komt dat de in dat model betrokken dader-
kenmerken (strafblad en toerekeningsvatbaarheid) niet significant van invloed zijn op de strafhoogte, 
besteedt de rechter in zijn strafmotivering wel veel aandacht aan deze en andere (meetbare en niet 
meetbare) daderkenmerken. Doordat het in de strafmotiveringen vaak ontbreekt aan duidelijkheid over 
de waardering van deze factoren door de rechter en het gewicht dat hij aan de factor toekent blijft het 
onduidelijk wat precies het effect is op de straf. 

Wettelijke strafverzwaringsgronden weinig toegepast
De twee wettelijke strafmaatbeïnvloedende factoren uit artikel 248 Sr, te weten samen en in vereniging 
plegen (lid 1) en misbruik van het eigen kind (lid 2) blijken zelden ten laste te worden gelegd of ambts-
halve te worden toegepast. Het al dan niet toepassen van artikel 248 lid 1 en 2 Sr is ogenschijnlijk wil-
lekeurig: zo wordt in een zaak waarin een sportcoach pupillen misbruikt deze grond wel ten laste ge-
legd, en in een vergelijkbare zaak niet. Hetzelfde geldt voor zaken waarin sprake is van misbruik door 
een vader van zijn eigen kind. Wanneer sprake is van meerdere daders komt dit de ene keer niet als zo-
danig terug in de tenlastelegging of bewezenverklaring, terwijl het de andere keer als medeplegen wordt 
gekwalificeerd, en in één geval als de strafverzwaringsgrond uit artikel 248 lid 1 Sr. Waarom niet vaker 
voor deze strafverzwaringsgrond wordt gekozen wordt uit de bestudeerde vonnissen niet duidelijk. 

Wanneer de strafverzwaringsgronden uit artikel 248 Sr niet ten laste worden gelegd noch ambtshalve 
worden toegepast kan het strafplafond niet boven dat van het gronddelict uitkomen. Dit beperkt de 
bandbreedte waarbinnen de rechter kan straffen. Door dit artikel maar spaarzaam toe te passen, en er 
in de praktijk geen strafverhogende consequenties aan te verbinden verliest het zijn toegevoegde waar-
de. Dat is, ook gezien het feit dat de wettelijke strafverzwaringsgronden het resultaat zijn van internati-
onale verdragsverplichtingen, een gemiste kans. 

Dwang niet relevant bij ontucht
In een minderheid van de vonnissen (15%) gaat de rechter in zijn strafmotivering in op het feit dat de 
dader geen dwang heeft uitgeoefend op het slachtoffer. Op zich is het al opmerkelijk dat de rechter hier 
aandacht aan besteedt, nu dwang geen delictsbestanddeel is van ontucht en de vraag of al dan niet 
dwang is uitgeoefend op het minderjarige slachtoffer bij een bewezenverklaring van ontucht juridisch 
niet relevant is. Wat daarnaast opvalt, is dat de rechter deze factor op twee verschillende – tegengestelde 
– wijzen meeweegt. Enerzijds concludeert de rechter in een aantal strafmotiveringen dat het feit dat de 
dader geen dwang heeft uitgeoefend niet afdoet aan de strafbaarheid. Lijnrecht tegenover deze redene-
ring staat de motivering dat de afwezigheid van dwang, of de instemming van het slachtoffer, tot een 
lagere straf moet leiden. Dwang is geen delictsbestanddeel van ontucht met minderjarigen als strafbaar 
gesteld in artt. 244, 245, 247 en 249 lid 1 Sr. Het is dan ook vreemd dat de rechter in een aantal gevallen 
de afwezigheid van dit bestanddeel, dat geen onderdeel uitmaakt van de delictsomschrijving, in het 
voordeel van de dader laat meewegen in de strafmaat.

Lang proces betekent vaak een lagere straf
In ruim één op de vijf zaken noemt de rechter het lange tijdsverloop tussen het gepleegde delict en de 
berechting. Dit lange tijdsverloop heeft bijna in alle gevallen tot gevolg dat de dader een lagere straf 
krijgt. Het lang laten liggen van een strafzaak levert voor zowel de verdachte als het slachtoffer een on-
wenselijke situatie op. Zolang de strafzaak niet is afgehandeld kan het moeilijk zijn het gebeurde af te 
sluiten. Bovendien verkeren zowel verdachte als slachtoffer lange tijd in onzekerheid over de uitkomst 



93
Ontucht vOOr de rechter – Deel 2: De straffen

van de strafzaak. Het feit dat in bijna de helft van de gevallen waarin sprake is van een lang tijdsverloop 
duidelijk is dat het lange tijdsverloop aan organisaties in de strafrechtsketen te wijten is, maakt dat deze 
strafverlagende factor in beginsel had kunnen worden vermeden en zou moeten worden vermeden. 

Verschillen op drie niveaus
Samengevat legt de analyse van de strafmotivering verschillen bloot op drie niveaus.152 Allereerst is er 
weinig lijn te ontdekken in het al dan niet betrekken van een bepaalde factor in de strafmotivering. Zo 
speelt bijvoorbeeld de hoge leeftijd van de dader in de ene strafmotivering (in strafverlagende zin) een 
rol, terwijl de leeftijd van een even oude dader in een andere strafmotivering in het geheel niet aan de 
orde komt. Hetzelfde geldt voor het al dan niet in de strafmotivering betrekken van andere factoren, 
zoals de duur van het misbruik, het leeftijdsverschil tussen dader en slachtoffer en de gevolgen van het 
misbruik. 

Het tweede niveau waarop verschillen bestaan betreft de waardering van een bepaalde factor door de 
rechter. Zo waardeert de rechter het feit dat de dader een blanco strafblad heeft soms als strafverlagend, 
terwijl de rechter deze factor in andere strafmotiveringen uitsluitend benoemt, zonder hier een waar-
deoordeel aan te verbinden. Ook het feit dat een verdachte niet is gemotiveerd voor een behandeling 
vormt in de ene zaak aanleiding om geen behandeling op te leggen, terwijl de rechter in een andere zaak 
ondanks de afwezige behandelmotivatie toch een behandeling oplegt. 

Tot slot bestaan ook verschillen op een derde niveau: de weging van de onderlinge verhouding van de 
factoren. Welke factor legt welk gewicht in de schaal? Wanneer de rechter oordeelt dat hij in het voor-
deel van de verdachte rekening houdt met diens berouwvolle houding, hoe zwaar weegt hij dit dan? 
Betekent dit dat hij om die reden een taakstraf oplegt in plaats van een gevangenisstraf? Of een kortere 
straf? En hoeveel korter is die straf dan? En hoe verhoudt dit zich tot andere factoren? Welke factor is 
het belangrijkst? Het komt slechts zeer sporadisch voor dat de rechter concreet het effect van een be-
paalde factor op de straf benoemt. 

Weinig houvast
De strafmotivering biedt de lezer, en daarmee de dader, het slachtoffer en de maatschappij weinig hou-
vast. Dit komt overeen met eerder onderzoek naar de motivering in Promisvonnissen dat werd uitge-
voerd in opdracht van de Raad voor de Rechtspraak. De onderzoekers concludeerden toen onder meer 
dat de overwegingen over de straf door de geïnterviewde professionals als vrij zwakke punten in de 
motivering worden beschouwd.153 

Het gebrek aan rechterlijke oriëntatiepunten voor ontucht lijkt de wisselende focus in de strafmotive-
ringen en het gebrek aan kenbare weging van strafmaatbeïnvloedende factoren in de hand te werken. 
Dit komt de transparantie en begrijpelijkheid van de straf niet ten goede en levert bovendien spanning 
op met het gelijkheidsbeginsel.

152 Voor een beschrijving van de drie niveaus, zie Abbink 2016, pp. 16-17.
153 De Groot-van Leeuwen, Laemers & Sportel 2015, p. 6.



5 Conclusie & aanbevelingen

In haar rapport ‘Op goede grond’ constateerde de Nationaal Rapporteur dat het percentage veroordeel-
de daders van hands-on ontucht dat een gevangenisstraf krijgt erg laag is. Dit, terwijl men met het oog 
op de wettelijke strafbedreigingen zou verwachten dat de rechter aan aanzienlijk meer van deze daders 
een gevangenisstraf oplegt. Om na te gaan op basis van welke informatie het OM een bepaalde straf-
soort en strafduur eist, en de rechter een straf oplegt, heeft de Nationaal Rapporteur jurisprudentieon-
derzoek verricht. Dit onderzoek is gebaseerd op een representatieve steekproef waarbij 182 vonnissen 
uit 2012 en 2013 zowel kwantitatief als kwalitatief zijn geanalyseerd. 

In §5.1 worden eerst de zes onderzoeksvragen zoals weergegeven in het inleidende hoofdstuk beant-
woord, waarna in §5.2 de aanbevelingen aan bod komen.

5.1 De onderzoeksvragen beantwoord

1. Welke straffen en maatregelen legt de rechter op aan daders van hands-on ontucht?
Hoewel de gepleegde ontuchtdelicten veel overeenkomsten vertonen wanneer wordt gekeken naar de 
aard van de gepleegde seksuele handelingen, lopen de straffen zeer uiteen. Op het plegen van ontucht 
staan maximale gevangenisstraffen van zes tot twaalf jaar. Toch krijgt slechts 57% van de veroordeelde 
volwassen daders een gevangenisstraf. Vaak gaat dit om een deels voorwaardelijke gevangenisstraf. De 
rechter verbindt aan een (deels) voorwaardelijke gevangenisstraf in tweederde van de gevallen bijzon-
dere voorwaarden, zoals behandeling en reclasseringstoezicht. Van de volwassen daders krijgt 4% een 
TBS-maatregel. 

De rechter kan aan ontuchtplegers als bijkomende straf ook een beroepsverbod opleggen wanneer het 
delict in de beroepsuitoefening is gepleegd. Hoewel uit het eerste deel van dit onderzoek blijkt dat één 
op de tien slachtoffers werd misbruikt door iemand die met kinderen werkte, legt de rechter aan slechts 
twee daders een beroepsverbod op. 

Eén op de zes daders (N=28) van hands-on ontucht was minderjarig ten tijde van het plegen van het de-
lict. De meesten van hen (N=25) worden volgens het minderjarigenstrafrecht berecht. De daders berecht 
binnen het jeugdstrafrecht krijgen significant vaker een lichtere strafmodaliteit dan ontuchtplegers 
berecht via het volwassenstrafrecht. Zo krijgt 84% van de minderjarige daders geen vrijheidsbenemende 
straf of maatregel. De meeste daders berecht binnen het jeugdstrafrecht krijgen geheel voorwaardelijke 
jeugddetentie (44%) of een taakstraf (40%). Dat een vrijheidsbenemende straf een uitzondering vormt 



95
Ontucht vOOr de rechter – Deel 2: De straffen

voor minderjarige ontuchtplegers is te verklaren vanuit de verschillende strafdoelen die gelden voor 
minderjarigen ten opzichte van daders berecht volgens het volwassenstrafrecht, alsmede door het ver-
schil in strafmaximum.1 Tot slot legde de rechter aan twee minderjarige daders (8%) een PIJ-maatregel 
(‘jeugd-TBS’) op. 

2. In hoeverre verschillen de strafeis en strafoplegging van elkaar?
De strafeis van het OM en strafoplegging door de rechter zijn op twee punten vergeleken; in hoeverre 
kiezen zij voor verschillende strafmodaliteiten (strafsoorten)2 en in hoeverre verschillen zij in de geëiste en 
opgelegde duur van de gevangenisstraf? Hierbij is gekeken naar de groep verdachten en daders als geheel.

Uit het onderzoek blijkt dat naar gelang het OM een zwaardere strafmodaliteit eist, de rechter ook een 
zwaardere strafmodaliteit oplegt. Daarbij zijn er wel significante verschillen tussen de geëiste en opge-
legde strafsoorten voor de daders die zijn berecht binnen het volwassenstrafrecht. Deze verschillen zijn 
echter niet bijzonder groot; in driekwart van de zaken legt de rechter namelijk dezelfde strafmodaliteit op 
als door het OM werd geëist. In één op de vijf zaken kiest de rechter voor een lichtere strafmodaliteit. 
Het gaat dan voornamelijk om zaken waarbij het OM een deels voorwaardelijke gevangenisstraf eist en 
de rechter een geheel voorwaardelijke gevangenisstraf oplegt. 

Ook ten aanzien van de duur van de gevangenisstraf geldt dat hoe hoger het OM eist, hoe hoger de 
rechter oplegt. De strafeis van het OM en de strafoplegging door de rechter verschillen ook hier signifi-
cant van elkaar, waarbij het OM substantieel langere gevangenisstraffen eist dan de rechtbank oplegt. 
In driekwart van de zaken legt de rechter een kortere gevangenisstraf op dan het OM heeft geëist, of 
komt de rechter helemaal niet tot een gevangenisstraf. Ook al eist het OM zwaardere straffen dan de 
rechter oplegt, de eisen zijn alsnog fors lager dan de maximale strafbedreigingen van zes tot twaalf jaar 
die staan op de onderzochte hands-on ontucht artikelen. De mediane geëiste strafduur is namelijk iets 
meer dan tien maanden (302 dagen).3

3. Als daders een (deels voorwaardelijke of onvoorwaardelijke) gevangenisstraf krijgen, hoe lang duurt deze dan?
Afhankelijk van het wetsartikel waarvoor de dader wordt veroordeeld kan voor ontucht met een kind in 
beginsel een gevangenisstraf van zes tot twaalf jaar worden opgelegd. Als sprake is van wettelijke strafver-
zwaringsgronden (artikel 248 Sr) of van meerdaadse samenloop (artikel 57 Sr) kan bovendien nog een 
derde hoger worden opgelegd.  Slechts één op de vijf volwassen daders van ontucht met een kind krijgt een 
gevangenisstraf die een jaar of langer duurt. Gevangenisstraffen van vier jaar of langer komen enigszins in 
de buurt van de wettelijke strafmaxima, maar zijn zeldzaam; slechts 3% (N=4) van de volwassen daders 
krijgt een gevangenisstraf die de vier jaar te boven gaat. In de praktijk krijgen de meeste daders dus ofwel 
geen gevangenisstraf (N=60; 43%), of een gevangenisstraf die korter duurt dan een jaar (N=52; 37%).

1 Hoewel de strafbedreiging in het betreffende wetsartikel voor minderjarigen en volwassen daders hetzelfde is (zes 
tot twaalf jaar gevangenisstraf voor ontucht) geldt binnen het jeugdstrafrecht een algemeen strafmaximum van een 
(voor twaalf- tot zestienjarigen) en twee jaar (voor zestien- en zeventienjarigen).

2 De hoofdstraffen zijn voor dit onderzoek in vier categorieën verdeeld, de strafmodaliteiten. Deze zijn van zwaar naar 
licht: de onvoorwaardelijke vrijheidsstraf, de deels voorwaardelijke vrijheidsstraf, de geheel voorwaardelijke vrij-
heidsstraf en de onvoorwaardelijke of (deels) voorwaardelijke taakstraf.

3 Dit houdt in dat, indien het OM een gevangenisstraf eist, zij bij 50% van de verdachten een gevangenisstraf eist die 
korter duurt dan 302 dagen, en in 50% van de zaken zwaarder eist. 



96
Ontucht vOOr de rechter – Deel 2: De straffen

4. Welke factoren zijn statistisch gezien van invloed op de geëiste en opgelegde strafmodaliteit?
Voor de statistische analyses is gekeken naar de invloed van twaalf meetbare juridische-, proces-, dader-, 
slachtoffer- en delictkenmerken op de geëiste en opgelegde strafmodaliteit op groepsniveau. Vooral de 
juridische- en delictkenmerken zijn significant van invloed op de beslissing van het OM een bepaalde 
strafmodaliteit te eisen. Concreet vergroot de tenlastelegging van 1) het twaalfjaarsfeit (artikel 244 Sr), 
2) de strafverzwaringsgrond (artikel 248 Sr), 3) de seksuele handelingen waarbij sprake is van binnendrin-
gen met een geslachtsdeel en 4) meer dan één slachtoffer de kans dat het OM een onvoorwaardelijke 
gevangenisstraf eist, ten opzichte van één van de lichtere type straffen. Naast deze vier significante facto-
ren is het ook goed mogelijk dat andere, niet-meetbare, factoren een rol spelen bij de geëiste strafmoda-
liteit. Welke dit zijn kon op basis van de informatie in de vonnissen echter niet worden achterhaald.

Opmerkelijk is dat de strafeis van het OM niet wordt beïnvloed door de meerdaadse samenloop (art. 
57 Sr), en dat de onderzochte proces- en daderkenmerken geen enkele rol spelen. 

In eerste instantie zou de invloed van factoren op de door de rechter opgelegde strafmodaliteit statis-
tisch worden getoetst. Helaas kon vanwege statistische overwegingen niet bekeken worden welke fac-
toren de kans vergroten dat de rechter een geheel onvoorwaardelijke gevangenisstraf oplegt, in plaats 
van een deels voorwaardelijke of geheel voorwaardelijke gevangenisstraf. Dat deel van deze onderzoeks-
vraag kan dus niet beantwoord worden. 

5.  Welke factoren zijn statistisch gezien van invloed op de geëiste en opgelegde duur van de (deels 
voorwaardelijke of onvoorwaardelijke) gevangenisstraf?

Net als bij de vorige onderzoeksvraag is ook hier gekeken naar de invloed van de meetbare juridische-, 
proces-, dader-, slachtoffer- en delictkenmerken op groepsniveau. Gemiddeld eist het OM een langere 
gevangenisstraf wanneer de verdachte verdacht wordt van 1) het plegen van een twaalfjaarsfeit (artikel 
244 Sr, binnendringen bij een kind onder de twaalf jaar), 2) het misbruiken van meerdere slachtoffers, 
3) langdurig misbruik, 4) het misbruiken van uitsluitend meisjes. Gezamenlijk verklaren deze vier vari-
abelen 42% van de variatie in de geëiste duur van de gevangenisstraf. Uiteraard zijn er ook andere niet-
meetbare factoren die een rol spelen bij de geëiste straf; deze konden echter op basis van de bestu-
deerde vonnissen niet achterhaald worden. 

Bij de opgelegde strafhoogte spelen deels andere factoren een rol dan bij de strafeis. Gemiddeld legt de 
rechter een langere gevangenisstraf op, wanneer 1) het OM een langere straf heeft geëist, 2) minimaal 
één slachtoffer jonger was dan twaalf jaar, 3) er sprake is van binnendringen met een geslachtsdeel en 
4) de dader minimaal één jongen heeft misbruikt. Gezien de sterke invloed van de geëiste straf op de 
opgelegde straf, is het aannemelijk dat diezelfde factoren die de strafeis van het OM beïnvloeden, tevens 
doorwerken op de beslissing van de rechter. Dit kan mogelijk ook verklaren waarom de rechter gemid-
deld genomen zwaarder straft wanneer de dader minimaal één jongen heeft misbruikt. Het lijkt erop 
dat hij hiermee (onbewust) het gewicht dat het OM toekent aan meisjes als slachtoffer voor de uiteinde-
lijke strafoplegging opheft. 

Voor de opgelegde straf geldt dat maar liefst 82% van de variatie in strafduur wordt verklaard door de vier 
significante factoren tezamen. Dit is een zeer sterk verband. Dit sluit niet uit dat er ook andere factoren 
van invloed zijn: immers blijft 18% van de variatie in opgelegde straffen nog onverklaard. 



97
Ontucht vOOr de rechter – Deel 2: De straffen

De meest opmerkelijke conclusie die getrokken kan worden op basis van het antwoord op deze onder-
zoeksvraag, is dat veel factoren geen rol spelen bij de straftoemeting. Zo zijn twee van de drie juridische 
kenmerken, namelijk de wettelijke strafverzwaringsgronden van artikel 248 Sr en de meerdaadse samen-
loop (artikel 57 Sr) niet van invloed op de strafduur. Beide gronden brengen een verhoging van het 
strafplafond met een derde met zich mee. Dat deze niet van invloed zijn is vanuit juridisch oogpunt zeer 
opmerkelijk. Ook daderkenmerken blijken, tegen verwachting in, niet van invloed te zijn. Op basis van 
het model blijkt dat de aanwezigheid van een relevant strafblad geen rol speelt, terwijl het de verwach-
ting was dat een dader die nog niet eerder voor een zedendelict is veroordeeld lichter gestraft zou wor-
den dan een dader die reeds één of meer zedendelicten op zijn naam heeft staan. Tevens blijkt de  (ver-
minderde) toerekeningsvatbaarheid van de dader geen rol te spelen bij de strafhoogte. Dit is een 
opvallend resultaat met het oog op het uitgangspunt dat een dader aan wie het feit in mindere mate kan 
worden toegerekend ook minder schuld treft, hetgeen de verwachting wekt dat dit tot uitdrukking zou 
komen in de strafmaat. 

6.  Welke factoren weegt de rechter4 mee bij het bepalen van de strafmaat, uitgaande van de strafmotivering 
zoals weergegeven in het vonnis?

Deze vraag is niet eenvoudig te beantwoorden, nu de analyse in Hoofdstuk 4 laat zien dat de rechter in 
individuele zaken een veelheid van factoren betrekt in zijn strafmotivering. Het gaat om factoren met 
betrekking tot de aard van het delict, de persoon van de dader, de wijze waarop het feit is begaan, de 
gevolgen van het feit en de omstandigheden waaronder het feit is begaan. In elke zaak wordt een an-
dere combinatie van factoren genoemd. Er blijken dus vooral veel verschillen te zijn tussen de strafmo-
tiveringen. Deze verschillen manifesteren zich op drie niveaus. 

Allereerst is er weinig lijn te ontdekken in het al dan niet betrekken van een bepaalde factor in de straf-
motivering. Zo speelt bijvoorbeeld de lange duur van het misbruik, of de hoge leeftijd van de dader in 
de ene strafmotivering (in strafverhogende dan wel strafverlagende zin) een rol, terwijl de rechter deze 
factoren in (op deze punten) vergelijkbare zaken in het geheel niet noemt.

Ook de waardering van een bepaalde factor door de rechter (het tweede niveau) levert verschillen op. Een 
voorbeeld hiervan is dat de rechter een blanco strafblad soms aanmerkt als strafverlagende factor, terwijl 
in andere zaken het blanco strafblad van de dader op neutrale wijze wordt genoemd. Daarnaast gaat de 
rechter in 15% van de strafmotiveringen in op het feit dat de dader geen dwang heeft uitgeoefend op het 
slachtoffer. Terecht concludeert de rechter in een aantal van deze gevallen dat de afwezigheid van dwang 
niet afdoet aan de strafbaarheid. Lijnrecht tegenover deze redenering staan echter enkele strafmotiverin-
gen waarin de rechter motiveert dat de afwezigheid van dwang, of de instemming van het slachtoffer tot 
een lagere straf moet leiden. Het is vreemd dat de rechter deze factor in een aantal gevallen in het voordeel 
van de dader laat meewegen, nu dwang geen delictsbestanddeel is van ontucht met kinderen. 

Ten derde is de weging van de onderlinge verhouding van de factoren in de strafmotivering in de mees-
te gevallen niet duidelijk. Zo is meestal niet uit de strafmotivering af te leiden welke factor welk gewicht 
in de schaal legt, en welke factor zwaarder weegt dan een andere. Het komt slechts sporadisch voor dat 
de rechter concreet het effect van een bepaalde factor op de straf benoemt. 

4 Welke factoren de officier van justitie noemt in zijn requisitoir is niet onderzocht, nu uitsluitend vonnissen zijn 
bestudeerd.



98
Ontucht vOOr de rechter – Deel 2: De straffen

Tot slot valt op dat blijkens de bestudeerde strafmotiveringen in ruim één op de vijf zaken sprake is  van 
lang tijdsverloop tussen het gepleegde delict en de berechting. Dit lange tijdsverloop levert in de mees-
te gevallen strafvermindering op. Deze strafvermindering had in bijna de helft van die gevallen kunnen 
worden vermeden, nu uit die strafmotiveringen blijkt dat het lange tijdsverloop is te wijten aan vertra-
gingen in de strafrechtsketen. 

5.1.1. Wat de statistiek ons vertelt versus wat de rechter ons  vertelt 
Zoals gezien in Hoofdstuk 2 zijn er grote verschillen in de straffen die daders van hands-on ontucht 
krijgen. De straffen lopen uiteen van een voorwaardelijke taakstraf tot een geheel onvoorwaardelijke 
gevangenisstraf van langere duur. Voor daders aan wie een (deels voorwaardelijke of onvoorwaardelijke) 
gevangenisstraf wordt opgelegd, geldt dat de duur van de straf zeer varieert, van één dag tot tien jaar. 
Hoe kunnen deze verschillen verklaard worden? Uit de statistische analyse in Hoofdstuk 3 volgt dat de 
geëiste duur van de gevangenisstraf, de aard van de gepleegde seksuele handelingen, en de leeftijd en 
het geslacht van de slachtoffers de opgelegde duur van de gevangenisstraf op groepsniveau beïnvloeden. 
Gezamenlijk verklaren deze vier factoren maar liefst 82% van de variatie in opgelegde strafduur. De 
rechter weegt deze factoren echter niet kenbaar mee in zijn strafmotivering; deze factoren worden im-
mers, zoals bleek uit Hoofdstuk 4, niet of nauwelijks genoemd in de individuele strafmotiveringen. Zo 
overweegt de rechter in (bijna) geen enkele zaak dat de jonge leeftijd van het slachtoffer of het feit dat 
sprake was van penetratie een verzwaring van de straf met zich meebrengt. Hieruit kan de conclusie 
worden getrokken dat de rechter deze factoren ofwel niet bewust meeneemt bij de strafbepaling, of dat 
hij deze factoren wel bewust in overweging neemt maar deze niet opneemt in de strafmotivering waar-
door het niet kenbaar is dat deze factoren een rol spelen. De discrepantie tussen de statistische bevin-
dingen en de kenbare overwegingen van de rechter is opmerkelijk. De bevindingen van dit onderzoek 
kunnen bijdragen aan een grotere bewustwording ten aanzien van het straftoemetingsproces binnen de 
rechtspraak.

5.2 Aanbevelingen

Uit het voorgaande vloeien vier aanbevelingen voort.

Meer uniformiteit en helderheid in de strafmotivering
Uit Hoofdstuk 4 volgt dat de rechter zonder dat daar een patroon in is te ontdekken bepaalde factoren 
de ene keer wel en de andere keer niet betrekt in zijn strafmotivering, en identieke factoren bovendien 
op verschillende wijze waardeert. Zo blijkt vaak niet of een in de strafmotivering aangehaalde factor 
strafverhogend, strafverlagend of neutraal wordt bedoeld. Daar komt bij dat de rechter in de meeste 
strafmotiveringen de onderlinge weging van factoren niet kenbaar maakt. Ook blijkt uit de statistische 
analyses in Hoofdstuk 3 dat een aantal voor de hand liggende strafmaatbeïnvloedende factoren niet van 
invloed is op de straf. Dit komt de transparantie en begrijpelijkheid van de straf niet ten goede. Ten-
einde te komen tot meer uniformiteit en helderheid in de strafmotivering in ontuchtzaken komt de 
Nationaal Rapporteur tot de volgende aanbevelingen:

 AANBEVELING 1 Er moet een kader komen voor de straftoemeting in ontuchtzaken. 
• Bij de vorming van dit kader ligt het voor de hand de wettelijke strafbedreigingen te betrek-

ken, nu deze uitdrukking geven aan de zienswijze van de wetgever en daarmee inzicht geven 
in hoe door de maatschappij, bij monde van de wetgever, tegen deze delicten wordt aange-



99
Ontucht vOOr de rechter – Deel 2: De straffen

keken. Ook inzichten uit wetenschappelijk onderzoek zouden in overweging genomen moe-
ten worden bij de vorming van dit kader. Gelet op de diversiteit in straffen die uit dit onder-
zoek naar voren komt vormt ‘de bestraffing in soortgelijke zaken’ geen aanknopingspunt bij 
de vorming van een dergelijk kader.

• Bij het formuleren van factoren waarvan een strafverhogend of strafverlagend effect zou 
moeten uitgaan is het van belang hierbij geen factoren op te nemen die de schuld voor het 
zedendelict neerleggen bij het slachtoffer (‘victim blaming’). Zo zou de afwezigheid van 
dwang bij ontuchtzaken met minderjarige slachtoffers geen (strafverlagende) rol mogen spe-
len, en is het voor de verwijtbaarheid evenmin relevant of het minderjarige slachtoffer en de 
dader eerder een vrijwillige seksuele relatie hadden (zoals opgenomen bij de oriëntatiepun-
ten voor minderjarige daders).

 AANBEVELING 2 Neem in de strafmotivering in ontuchtzaken (ten minste) de waardering op van de 
factoren die tot de straf hebben geleid en maak inzichtelijk wat hun onderlinge weging is. 

Verdienen minderjarige slachtoffers van een zedendelict een even snelle afhandeling van de zaak als 
minderjarige verdachten?

Uit de analyse van de strafmotiveringen blijkt dat één op de vijf zaken dusdanig lang heeft geduurd dat 
dit tot strafvermindering leidt. Zolang de strafzaak niet is afgehandeld kan het voor zowel het slachtoffer 
als de verdachte moeilijk zijn het gebeurde af te sluiten. Beiden verkeren lange tijd in onzekerheid over 
de uitkomst van de strafzaak. 

In de helft van de gevallen waarin sprake is van een lang tijdsverloop wijt de rechter dit aan vertragingen 
in de strafrechtsketen. Deze gevallen zijn daarmee in beginsel vermijdbaar. Doorlooptijden bij zedenza-
ken zijn al enkele jaren een aandachtspunt bij het OM. Ook wordt momenteel gekeken naar het versnel-
len van het proces van inplannen van een zaak bij de rechtbank. 

Voor minderjarige verdachten geldt al dat hun zaak (ongeacht welk delict) sneller wordt afgedaan dan bij 
volwassen verdachten. Met het oog daarop geeft de Nationaal Rapporteur bij het reeds in gang gezette 
proces van verbetering van de doorlooptijden in zedenzaken de volgende aanbeveling in overweging:

 AANBEVELING 3 Betrek de minderjarigheid van het slachtoffer als factor bij de snelheid van afhande-
ling van zedenzaken. 

Benutten van wettelijke mogelijkheden bij de straf
Uit de Hoofdstukken 2, 3 en 4 volgt dat zowel het OM als de rechter bepaalde wettelijke mogelijkheden 
ten aanzien van de straf(eis) vrijwel onbenut laat. Zo worden de wettelijke strafverzwaringsgronden 
specifiek voor zedendelicten (artikel 248 Sr), welke het resultaat zijn van internationale verdragsver-
plichtingen weinig benut, en werd de strafverzwaringsgrond relevante recidive (artikel 43a Sr) zelfs in 
geen enkele zaak toegepast. Dit strekt tot de volgende aanbeveling:

 AANBEVELING 4 Benut de wettelijke mogelijkheden tot strafverzwaring bij het bepalen van de strafeis 
en strafoplegging in ontuchtzaken.



B1  Onderzoeksverantwoording

B1.1 Doelstelling

Van alle vormen van seksueel geweld tegen kinderen worden de meeste daders veroordeeld voor hands-
on ontucht. In Deel 1 van ‘Ontucht voor de rechter’ stond de aard van de ontucht zaken waarvoor daders 
zijn veroordeeld centraal. Doel van dit tweede deel van het onderzoek is inzicht krijgen in de opgelegde 
straffen en de strafmotiveringen van de onderzochte zaken. De volgende deelvragen zijn in dit onder-
zoek beantwoord:
1. Welke straffen en maatregelen legt de rechter op aan daders van hands-on ontucht?  (Hoofdstuk 2)
2. In hoeverre verschillen de strafeis en strafoplegging van elkaar? (Hoofdstuk 2)
3. Als daders een (deels voorwaardelijke of onvoorwaarlijke) gevangenisstraf krijgen, hoe lang duurt 

deze dan? (Hoofdstuk 2)
4. Welke factoren zijn statistisch gezien van invloed op de geëiste strafmodaliteit? (Hoofdstuk 3)
5. Welke factoren zijn statistisch gezien van invloed op de geëiste en opgelegde duur van de (deels 

voorwaardelijke of onvoorwaarlijke) gevangenisstraf? (Hoofdstuk 3)
6. Welke factoren weegt de rechter mee bij het bepalen van de strafmaat, uitgaande van de strafmoti-

vering zoals weergegeven in het vonnis? (Hoofdstuk 4)

B1.2 Dataverzameling

De resultaten van dit onderzoek zijn, net zoals  het eerste deel van ‘Ontucht voor de rechter’, gebaseerd 
op een aselecte representatieve steekproef van tweehonderd veroordelingen uit 2012 en 2013 voor 
hands-on ontucht met een minderjarig slachtoffer. Deze steekproef is getrokken uit het databestand van 
het Openbaar Ministerie (peildatum 4 juli 2014). De steekproef betreft 34% van de totale populatie; alle 
veroordelingen in deze twee jaar die voldoen aan de betreffende criteria. 

De steekproef omvat honderd zaken per jaar, waarin sprake is van een veroordeling voor hands-on on-
tucht in eerste aanleg ter zake de artikelen 244, 245, 247 en/of 249 lid 1 Sr. Er zijn geen veroordelingen 

https://www.nationaalrapporteur.nl/Publicaties/Ontucht-voor-de-rechter/index.aspx
https://www.nationaalrapporteur.nl/Publicaties/Ontucht-voor-de-rechter/index.aspx


101
Ontucht vOOr de rechter – Deel 2: De straffen

meegenomen van daders die voor andere zedenfeiten dan hands-on ontucht zijn veroordeeld.1 De 
combinatie met andere delicten dan zedendelicten kan wel voorkomen. 

De vonnissen uit de steekproef zijn opgevraagd bij de betreffende rechtbanken.

B1.3 Onderzoeksmethode 

Van de tweehonderd opgevraagde vonnissen zijn er achttien buiten beschouwing gelaten. Bij twee ver-
oordelingen omdat de bijbehorende vonnissen niet te achterhalen waren en bij vier vonnissen betrof 
het uitspraken van de politierechter2. Twaalf keer bleek tijdens de bestudering van de bijbehorende 
vonnissen dat de veroordelingen toch niet voldeden aan de gestelde criteria: het minderjarige slachtof-
fer bleek meerderjarig (zes keer), de veroordeling voor hands-on ontucht bleek een vrijspraak (vijf keer) 
of er was überhaupt geen sprake van hands-on ontucht in de zaak (één keer). 

De 182 overgebleven zaken zijn alle gecodeerd. Alle benodigde variabelen zijn op voorhand geoperatio-
naliseerd, indien nodig is dit gedurende het codeerproces aangepast. Bij twijfel over de indeling van 
specifieke variabelen, zoals het categoriseren van bijvoorbeeld de gepleegde seksuele handelingen, heb-
ben twee codeurs in overleg met elkaar een besluit genomen. Elke beslissing die de codeurs hebben 
genomen tijdens het onderzoek is vastgelegd in een codeboek. 

Alle kwantificeerbare gegevens uit de vonnissen zoals weergegeven in Hoofdstuk 2 en 3 zijn geanaly-
seerd met behulp van SPSS 21. De kwalitatieve analyse van de strafmotivering van de rechter, zoals weer-
gegeven in Hoofdstuk 4, zijn geanalyseerd met behulp van MAXQDA 12. 

B1.4 Kwantitatieve data-analyse 

Hoofdstuk 3 bekijkt welke factoren samenhangen met de strafmodaliteit en strafhoogte. Hiervoor zijn 
regressie-analyses uitgevoerd in SPSS 21. 

Voor de analyses over de opgelegde strafduur (§3.4.2) zijn de verdachten en daders die naast hands-on 
ontucht feiten ook werden verdacht van of zijn veroordeeld voor andere feiten (N=23) uitgesloten van 
de analyse. Ook zijn de verdachten waarbij andere zedendelicten primair ten laste zijn gelegd uitgeslo-
ten.3 Deze andere feiten kunnen immers ook van invloed zijn op de geëiste en opgelegde straf. 

1 Zoals artikelen 242 en/of 246 Sr (hands-on dwang) en/of de artikelen 239, 240, 240a, 240b, 248c, 248d en/of 248e Sr 
(hands-off ).

2 Er waren alleen de aantekeningen van het mondeling vonnis, welke geen motivering weergeven waardoor zij niet 
de voor dit onderzoek benodigde informatie bevatten.

3 De andere (zeden)feiten hebben betrekking op de volgende wetsartikelen: artt. 141 lid 1 Sr, 2 jo 10 OW, 273f Sr, 285 Sr, 
285a Sr, 285b Sr, 285 lid 1 Sr, 279 Sr, 300 Sr, 311 Sr, 350 Sr, 26 jo 55 WWM, 27 jo 54 WWM, 246 Sr, 242 Sr, 248a Sr.



102
Ontucht vOOr de rechter – Deel 2: De straffen

De voorspellende variabelen
Zoals weergegeven in de Onderzoeksmethode in Hoofdstuk 3 (zie §3.2) zijn er twaalf factoren geselec-
teerd die mogelijk van invloed zouden kunnen zijn op de geëiste strafmodaliteit en geëiste en opge-
legde strafduur. Als dertiende factor is de geëiste strafduur meegenomen als voorspeller van de opge-
legde strafduur. Het aantal voorspellers dat in de regressie-analyses is opgenomen is te groot in 
vergelijking met het aantal verdachten/daders. Er is namelijk een vuistregel dat de verhouding tussen 
het aantal observaties (in dit geval de verdachten/daders) en het aantal voorspellers tien á twintig tegen-
over één is.4 Op basis van theoretische en inhoudelijke argumenten kan het aantal voorspellers niet 
gereduceerd worden. Vandaar dat is gekozen om elk van de regressie-analyses volgens de ‘stepwise me-
thod’ (backward elimination) uit te voeren.5 Via deze methode wordt het aantal voorspellers automa-
tisch gereduceerd. Uiteindelijk zal het beste model overblijven met variabelen die significant de straf-
modaliteit en strafhoogte voorspellen.

B1.4.1 Strafmodaliteit
De afhankelijke variabele ‘strafmodaliteit’ bestaat uit vier categorieën, te weten de geheel onvoorwaar-
delijke gevangenisstraf, de deels voorwaardelijke gevangenisstraf, de geheel voorwaardelijke gevange-
nisstraf en de taakstraf. Gezien de ordinale uitkomstmaat is de ordinale logistische regressie de meest 
voor de hand liggende analyse. Met deze analyse bleek het echter niet mogelijk om de ‘backward elimi-
nation method’ toe te passen. Als alternatief is de multinomiale logistische regressie uitvoerd om de 
factoren te achterhalen die van invloed zijn op de geëiste strafmodaliteit. Deze analyse wordt gebruikt 
om het effect van voorspellers te analyseren op een afhankelijke variabele die uit meer dan twee catego-
rieën bestaat. Net als bij een standaard logistische regressie gaat de multinomiale logistische regressie 
uit van een kansverdeling. Voor de analyse moet één van de categorieën van de afhankelijke variabele 
(bij voorkeur op basis van inhoudelijke gronden) tot referentiecategorie worden gekozen, waartegen de 
resultaten uit het model worden afgezet. In dit onderzoek is de ‘onvoorwaardelijke gevangenisstraf ’ de 
referentiecategorie.

Voor de interpretatie van de invloed van onafhankelijke categorische variabelen op de afhankelijke va-
riabele, moet net als bij de afhankelijke variabele een referentiecategorie gekozen worden. Van de twaalf 
factoren die zijn opgenomen in het model (zie §3.2) zijn er twee die uit meer dan twee categorieën be-
staan: de wetsartikelen en het bekennen van de feiten. Bij de wetsartikelen is artikel 244 Sr (het twaalf-
jaarsfeit) de referentiecategorie, bij het bekennen van de feiten is de categorie ‘bekennen’ de referentie-
categorie. 

4 Field 2009,  p. 222.
5 De stepwise regression kan via twee verschillende methodes worden uitgevoerd: de ‘forward selection’ en de ‘back-

ward elimination’ methode. Bij het uitvoeren van de regressie via de ‘forward’ methode bestaat in vergelijking met 
de ‘backward’ methode  een grotere kans dat een voorspeller niet in het model is opgenomen,maar wel de afhan-
kelijke variabele voorspelt (een type II fout). Om de aanwezigheid van dergelijke fout te verminderen is gekozen voor 
de ‘backward elimination’ methode. Stap voor stap worden de variabelen die niet significant zijn uit het model 
verwijderd, totdat het best passende model overblijft. 



103
Ontucht vOOr de rechter – Deel 2: De straffen

B1.4.1.1 Geëiste strafmodaliteit
Het uitvoeren van de multinomiale logistische regressie op basis van de elf geïncludeerde factoren6 
leidde tot de volgende  waarschuwing: ‘Unexpected singularities in the Hessian matrix are encountered. 
This indicates that either some predictor variables should be excluded or some categories should be 
merged’. SPSS geeft met deze waarschuwing aan dat het gespecificeerde model niet op een juiste wijze 
geschat kan worden.7 Er bleken te weinig verdachten te zijn waarbij het OM als zwaarste hoofdstraf een 
taakstraf heeft geëist (N=4). De categorie ‘taakstraf ’ als geëiste strafmodaliteit is daarom uitgesloten van 
de analyse. 

Het model
De elf voorspellers zijn met behulp van de ‘backward elimination method’ gereduceerd naar vijf voor-
spellers.8 In §3.3.1 zijn de significante variabelen weergegeven. Tevens is in diezelfde subparagraaf 
beschreven in welke gevallen de kans groter is dat het OM een geheel onvoorwaardelijke gevangenis-
straf eist, vergeleken met één van de lichtere strafmodaliteiten. De specifieke relatie tussen de geheel 
voorwaardelijke, deels voorwaardelijke en geheel onvoorwaardelijke gevangenisstraf is weergegeven 
in Bijlage 2.

De betrouwbaarheid van het model
In het model zijn twee continue voorspellers opgenomen (de duur van het misbruik en het aantal be-
wezen verklaarde slachtoffers) en negen dichotome of categorische variabelen, waardoor een groot 
aantal subpopulaties bestaan. Dit heeft tot gevolg dat er een groot aantal lege cellen is in het model (183 
cellen; 64%). De Goodness-of-fit en de Pseudo R-square kunnen daarom niet geïnterpreteerd worden. 
Dit betekent dat er geen uitspraken gedaan kunnen worden over hoeveel procent van de zwaarst opge-
legde strafmodaliteit verklaard wordt door de voorspellers.9

Om aan te tonen dat een model nut heeft, kan voor de multinomiale logistische regressie worden geke-
ken naar hoe goed de onafhankelijke variabelen de verdeling over de categorieën op de afhankelijke 
variabele kunnen voorspellen, vergeleken met de verdeling gebaseerd op toeval. Kortom, kan het signi-
ficante model daadwerkelijk de kans dat het OM een geheel onvoorwaardelijke gevangenisstraf eist 
voorspellen, of is de kans groter dat het model is gebaseerd op toeval? Een vuistregel is dat de classifica-
tie van de voorspelde waarden op basis van het model 25% hoger moet zijn dan de voorspelde verdeling 
van de verdachten over de type strafmodaliteiten op basis van toeval.10 Dit is ook het geval bij deze 
analyse (66% versus 44%). Kortom, dit model is voldoende nauwkeurig.

6 Zoals weergegeven in §3.3.1 is de variabele ‘de mate van toerekeningsvatbaarheid’ uitgesloten van de analyse, aan-
gezien slechts uit vier vonnissen kan worden opgemaakt dat het OM de verdachte verminderd toerekeningsvatbaar 
acht.

7 Voor meer informatie over de Hessian Matrix, zie ‘When the Hessian Matrix goes wacky’, The Analysis Factor, www.
theanalysisfactor.com/wacky-hessian-matrix/ (geraadpleegd 28 augustus 2015). 

8 χ2(16)=60,54; p<0,001. De waardes van 112 verdachten zijn meegenomen in de analyse. Dit betekent dat de verhou-
ding tussen het aantal observaties en het aantal voorspellers 22:1 is (aan de vuistregel is dus voldaan). Vier van de vijf 
factoren hebben een significant hoofdeffect. Het bekennen of ontkennen van de verdachte is wel in het uitein- 
delijke (best passende) model opgenomen, maar is niet significant van invloed op de geëiste strafmodaliteit. 
χ2(6)=11,32; p=0,079.

9 Chan 2005, p. 262; Field 2009, p. 307.  
10 Slides 10 tot en met 13, 46 en 47 van de powerpointpresentatie ‘Multinomial Logistic Regression – Basic Relations-

hips’ van de University of Texas at Austin, geraadpleegd 26 augustus 2015. 

http://www.theanalysisfactor.com/wacky-hessian-matrix/
http://www.theanalysisfactor.com/wacky-hessian-matrix/


104
Ontucht vOOr de rechter – Deel 2: De straffen

B1.4.1.2  Opgelegde strafmodaliteit
Aangezien de geëiste en opgelegde straf sterk met elkaar samenhangen, is het aannemelijk dat de ge-
eiste strafmodaliteit van invloed is op de opgelegde strafmodaliteit. De strafeis is dan ook meegenomen 
als extra variabele in het model. Het uitvoeren van de multinomiale logistische regressie op basis van de 
dertien factoren leidde tot de volgende  waarschuwing: ‘Unexpected singularities in the Hessian matrix 
are encountered. This indicates that either some predictor variables should be excluded or some cate-
gories should be merged’. Het model kon op basis van de dertien factoren dus niet op de juiste manier 
worden geschat, waardoor de resultaten onvoldoende betrouwbaar zijn. Om het model alsnog te kun-
nen schatten, moesten 1) de daders die een taakstraf als zwaarst opgelegde straf hebben gekregen ver-
wijderd worden en 2) de factor ‘zwaarst geëiste strafmodaliteit’ verwijderd worden. Resultaten die geba-
seerd zijn op een model waarbij de strafeis niet is meegenomen, zijn echter minder accuraat gezien de 
sterke samenhang tussen de eis en de strafoplegging (zie §2.2.1). Het is namelijk onbekend of en hoe 
het effect van de geïncludeerde factoren zou veranderen op het moment dat de strafeis wel meegeno-
men kon worden bij de statistische analyse. Zo kan bijvoorbeeld de ene factor die significant van invloed 
is op de opgelegde type straf na het toevoegen van de geëiste strafmodaliteit wellicht niet meer signifi-
cant van invloed zijn, terwijl een andere factor mogelijk eerst niet significant en later wel significant van 
invloed is. Deze analyse is daarom niet uitgevoerd. Het is dus onbekend welke factoren een rol spelen 
bij de keuze van de rechter om een bepaalde type straf op te leggen.

B1.4.2 Strafduur
Bij de strafduur is gekeken naar de duur (in dagen) van de (deels) (on)voorwaardelijke gevangenisstraf. 
Bij de analyses over de geëiste en opgelegde strafhoogte is een stepwise multiple regression toegepast 
(backward elimination). Deze analyse onderzoekt het verband tussen meerdere onafhankelijke variabe-
len en één ahankelijke variabele.

Er zijn acht voorwaarden waaraan moet worden voldaan om de multipele regressie uit te voeren, en om 
de resultaten te generaliseren naar de gehele populatie.11

1. De afhankelijke variabelen (de geëiste en de opgelegde strafduur) zijn van ratio meetniveau;
2. De onafhankelijke variabelen moeten continu of dichotoom van aard zijn. Van de variabelen van

ordinaal meetniveau zijn dummy-variabelen gemaakt om ze dichotoom te maken;
3. Er moet sprake zijn van ‘Independence of observations’. Voor dit onderzoek is geen reden om aan te 

nemen dat de residuen met elkaar zouden samenhangen;
4. Er is een lineaire relatie tussen de continue voorspellers (het  aantal slachtoffers en de maximale

duur van de ten laste gelegde periode) en de afhankelijke variabele (de duur van de geëiste gevange-
nisstraf );

5. Er is sprake van homoscedasticiteit van de residuen12;
6. Er is geen (sterke) multicollineariteit. Bij een VIF-waarde (‘Variance Inflation Factor’) hoger dan tien 

is er sprake van multicollineariteit. Er zijn dan onafhankelijke variabelen die vrijwel dezelfde variatie 

11 Website Laerd Statistics, https://statistics.laerd.com/spss-tutorials/multiple-regression-using-spss-statistics.php 
(geraadpleegd 4 juni 2016). 

12 De ongestandaardiseerde geschatte waarden van de geëiste strafduur varieren van -13 tot ruim 1.100 dagen. Bij de 
opgelegde strafduur variëren de ongestandaardiseerde geschatte waarden tussen de -171 en 2.535 dagen. Theoretisch 
is het niet mogelijk om een negatief aantal gevangenisdagen te eisen/op te leggen.  Aangezien de data voldoen aan 
de voorwaarde van homoscedasticiteit en niets erop wijst dat een negatieve geschatte waarde de resultaten beïn-
vloedt, zijn de multipele regressies uitgevoerd.  



105
Ontucht vOOr de rechter – Deel 2: De straffen

in de afhankelijke variabelen verklaren. De hoogste VIF-waarde is 4,85 in het model met alle elf 
voorspellers en 1,09 in het uiteindelijke model over de geëiste strafduur. Bij de opgelegde strafduur 
is de hoogste VIF-waarde 4,56 in het model met dertien voorspellers en 1,37 in het uiteindelijke 
model;

7. Er mogen geen significante uitschieters in de data voorkomen. Bij de geëiste strafduur zijn vier uit-
schieters verwijderd (3.650 dagen, 2.555 dagen en twee keer 2.190 dagen). Na het verwijderen van de 
uitschieters bleven er vier cases over met een riskante waarde (tussen de 0,22 en 0,27) als ‘leverage 
value’. 13 Aangezien deze cases geen ‘high influential points’14 bleken te zijn, zijn deze cases behou-
den in de analyse. Bij de opgelegde strafduur is één uitschieter met een waarde van 3.650 dagen 
verwijderd. Na het verwijderen van deze uitschieter bleven er drie cases over met een riskante waar-
de (alle rond de 0,23) als ‘leverage value’. Geen van deze drie cases bleek een ‘high influential point’ 
te zijn; ze zijn dus behouden in de analyse;

8. De residuen zijn normaal verdeeld.

Zie Bijlage 3 voor de gestandaardiseerde regressie coëfficiënten van de multipele regressie over de 
geëiste en opgelegde strafduur.

B1.5 Kwalitatieve data-analyse

Om inzicht te krijgen in de strafmotiveringen zijn deze op kwalitatieve wijze geanalyseerd met behulp 
van het analyseprogramma MAXQDA 12. Alle 182 ter zake hands-on ontucht veroordelende vonnissen 
zijn in dit programma geüpload, en vervolgens zijn de elementen die de rechter in zijn strafmotivering 
noemt met behulp van dit programma gelabeld. De indeling van de labels is gebaseerd op de indeling 
van Schuyt, die in haar proefschrift een indeling in vijf hoofdcategorieën maakte (zie Hoofdstuk 4). Deze 
categorieën gaan over de aard van het delict (de ‘wat’- vraag), de persoon van de dader (de ‘wie’- vraag), 
de wijze waarop het feit is begaan (de ‘hoe’-vraag), de gevolgen van het feit (de ‘effect’-vraag) en de 
omstandigheden waaronder het feit is begaan (de ‘context’-vraag). 

B1.6 Kanttekeningen

Alle informatie in dit rapport is gebaseerd op hetgeen in de 182 bestudeerde vonnissen staat. De door 
het OM ten laste gelegde feiten en de door de rechter bewezenverklaarde feiten vormen hierbij het uit-
gangspunt. Het gaat dus om juridische, in rechte vastgestelde feiten. Een kanttekening hierbij is dat het 
coderen van de vonnissen mensenwerk is. Dit betekent dat een bepaalde mate van subjectiviteit een rol 
speelt bij het coderen. Om de mate van subjectiviteit zoveel mogelijk te beperken, is, zoals eerder weer-
gegeven, gebruik gemaakt van een codeerboek waarin de operationalisatie van variabelen is opgeno-
men en twee codeurs in het geval bij twijfel altijd gezamenlijk een besluit hebben genomen. 

Politiedossiers en andere informatie over de zaken zijn niet opgevraagd noch bestudeerd. Doordat al-
leen de vonnissen onderwerp van het onderzoek vormen is niet alle benodigde informatie achterhaald. 

13 Een waarde is riskant als deze tussen de 0,2 en de 0,5 ligt.
14 Een waarde van boven de één kan aangeduid worden als ‘high influential point’. 



106
Ontucht vOOr de rechter – Deel 2: De straffen

Een beperking van dit onderzoek is dan ook dat niet alle relevante factoren die van invloed zijn op de 
strafeis en strafoplegging in beeld konden worden gebracht. In een vonnis is bijvoorbeeld geen infor-
matie opgenomen over de etniciteit van verdachte en de verveelde of agressieve houding van verdachte 
tijdens het proces; factoren die wellicht wel een rol hebben gespeeld bij de overweging van het OM en/
of de rechtbank.



B2   Toetsresultaten geëiste strafmodaliteit

In §3.3.1 zijn de factoren beschreven die significant van invloed zijn op de kans dat het OM een geheel 
onvoorwaardelijke gevangenisstraf eist, vergeleken met één van de lichtere strafmodaliteiten. In §3.3.1 
zijn alleen de overkoepelende resultaten beschreven. In deze bijlage staan alle deelresultaten vermeld. 
Er bleken te weinig verdachten te zijn waarbij het OM als zwaarste hoofdstraf een taakstraf heeft geëist 
(N=4). De categorie ‘taakstraf ’ als geëiste strafmodaliteit is daarom uitgesloten van de analyse.

Een geheel voorwaardelijke, of een geheel onvoorwaardelijke gevangenisstraf?
In de volgende gevallen is de kans groter dat het OM een geheel voorwaardelijke in plaats van een  on-
voorwaardelijke gevangenisstraf eist:

• Wanneer het OM de verdachte als zwaarst gepleegde seksuele handeling beschuldigt van het 
plegen van seksuele handeling categorie 3 (‘aanraking geslachtsdelen en binnendringen anders 
dan met een geslachtsdeel’) in plaats van categorie 4 (‘penetratie met geslachtsdeel’), 15 en/of;

• Wanneer het OM als zwaarste wetsartikel (op basis van de maximale strafbedreiging) artikelen 
247 Sr/249 Sr (maximaal zes jaar) of artikel 245 Sr (maximaal acht jaar) ten laste heeft gelegd, in 
plaats van wetsartikel 244 Sr (maximaal twaalf jaar), 16 en/of;

• Wanneer het OM artikel 248 Sr niet ten laste heeft gelegd, in plaats van wel,17 en/of;
• Hoe minder slachtoffers het OM op de tenlastelegging heeft vermeld.18

Een deels voorwaardelijke, of een geheel onvoorwaardelijke gevangenisstraf?
In de volgende gevallen is de kans groter dat het OM een deels voorwaardelijke in plaats van een geheel 
onvoorwaardelijke gevangenisstraf eist:

• Wanneer het OM de verdachte als zwaarst gepleegde seksuele handeling beschuldigt van het 
plegen van seksuele handeling categorie 3 (‘aanraking geslachtsdelen en binnendringen anders 
dan met een geslachtsdeel’) in plaats van categorie 4 (‘penetratie met geslachtsdeel’), 19 en/of;

15 B=3,71; Exp(B)=40,79; Wald χ2(1)=9,25; p=0,002.
16 Artikelen 247 Sr en/of 249 Sr: B=3,77; Exp(B)=43,39; Wald χ2(1)=6,73; p=0,010. 
 Artikel 245 Sr: B=3,39; Exp(B)=29,68; Wald χ2(1)=9,58; p=0,002.
17 B=3,75; Exp(B)=42,63; Wald χ2(1)=8,69; p=0,003.
18 B=-1,66; Exp(B)=0,19; Wald χ2(1)=4,99; p=0,026.
19 B=3,01; Exp(B)=20,28; Wald χ2(1)=7,83; p=0,005.



108
Ontucht vOOr de rechter – Deel 2: De straffen

• Het OM als zwaarste wetsartikel (op basis van de maximale strafbedreiging) artikel 245 Sr (maxi-
maal acht jaar) ten laste heeft gelegd, in plaats van wetsartikel 244 Sr (maximaal twaalf jaar), 20 
en/of;

• Het OM artikel 248 Sr niet ten laste heeft gelegd, in plaats van wel.21

20 B=2,71; Exp(B)=15,02; Wald χ2(1)=9,55; p=0,002.
21 B=2,55; Exp(B)=12,87; Wald χ2(1)=5,72; p=0,017.



Ta
be

l B
.1

  G
es

ta
nd

aa
rd

is
ee

rd
e 

re
gr

es
si

e 
co

ëffi
ci

ën
te

n 
va

n 
de

 st
ep

w
is

e 
m

ul
tip

le
 re

gr
es

si
on

 a
na

ly
se

 (b
ac

kw
ar

d 
el

im
in

at
io

n)
 

ov
er

 d
e 

ge
ëi

st
e 

st
ra

fh
oo

gt
e2

2  (
20

12
-2

01
3)

Va
ri

ab
el

en

M
od

el
le

n

1
2

3
4

5
6

7
8

9
10

11
 (h

et
 

de
fi

ni
ti

ev
e 

m
od

el
)

A
rt

ik
el

 2
48

 S
r

0,
01

–
–

–
–

–
–

–
–

–
–

Be
ke

nn
en

 fe
it

en
 v

er
su

s 
de

el
s 

be
ke

nn
en

-0
,0

2
-0

,0
2

–
–

–
–

–
–

–
–

–

Ve
rd

ac
ht

e 
is

 fa
m

ili
el

id
0,

03
0,

03
0,

03
–

–
–

–
–

–
–

–

Re
le

va
nt

 s
tr

afb
la

d
0,

06
0,

06
0,

06
0,

05
–

–
–

–
–

–
–

M
ee

rd
aa

ds
e 

sa
m

en
lo

op
 (a

rt
 5

7 
Sr

)
-0

,0
7

-0
,0

7
-0

,0
7

-0
,0

7
-0

,0
7

–
–

–
–

–
–

Be
ke

nn
en

 fe
it

en
 v

er
su

s 
on

tk
en

ne
n 

-0
,0

8
-0

,0
8

-0
,0

7
-0

,0
8

-0
,0

7
-0

,0
6

–
–

–
–

–

Be
ke

nn
en

 fe
ite

n 
ve

rs
us

 o
nb

ek
en

d 
of

 
ve

rd
ac

ht
e 

w
el

/n
ie

t f
ei

te
n 

he
eft

 b
ek

en
d

-0
,0

8
-0

,0
9

-0
,0

8
-0

,0
8

-0
,0

7
-0

,0
7

-0
,0

6
–

–
–

–

Le
eft

ijd
 s

la
ch

to
ff

er
0,

15
0,

15
0,

14
0,

13
0,

12
0,

12
0,

13
0,

13
–

–
–

Se
ks

ue
le

 h
an

de
lin

g
0,

19
0,

18
0,

19
0,

18
0,

18
0,

18
0,

17
0,

16
0,

15
–

–

A
rt

 2
44

 S
r (

tw
aa

lfj
aa

rs
fe

it
) v

er
su

s 
ar

t 2
45

 S
r (

ac
ht

ja
ar

sf
ei

t)
-0

,3
3

-0
,3

3
-0

,3
2

-0
,3

1
-0

,3
0

-0
,3

0
-0

,3
0

-0
,2

9
-0

,1
7

-0
,1

2
–

G
es

la
ch

t s
la

ch
to

ff
er

0,
21

*
0,

21
*

0,
21

*
0,

21
*

0,
21

*
0,

23
*

0,
22

*
0,

22
*

0,
21

*
0,

20
*

0,
20

*

A
rt

 2
44

 S
r (

tw
aa

lfj
aa

rs
fe

it
) v

er
su

s 
ar

t 2
47

/2
49

 li
d 

1 
Sr

 (z
es

ja
ar

sf
ei

t)
-0

,4
4 

**
*

-0
,4

4 
**

*
-0

,4
4 

**
*

-0
,4

4 
**

*
-0

,4
4 

**
*

-0
,4

3 
**

*
-0

,4
3 

**
*

-0
,4

2 
**

*
-0

,4
0 

  *
**

-0
,4

6 
**

*
-0

,4
0 

**
*

M
ax

im
al

e 
du

ur
 m

is
br

ui
k

0,
25

0,
25

0,
24

0,
26

*
0,

26
*

0,
23

*
0,

23
*

0,
23

*
0,

22
*

0,
25

*
0,

29
**

A
an

ta
l s

la
ch

to
ff

er
s

0,
36

**
*

0,
36

**
*

0,
36

**
*

0,
36

**
*

0,
36

**
*

0,
34

**
*

0,
34

**
*

0,
35

**
*

0,
34

**
*

0,
33

**
*

0,
33

**
*

Ad
ju

st
ed

 R
2

0,
37

0,
38

0,
39

0,
40

0,
41

0,
41

0,
42

0,
42

0,
42

0,
42

0,
42

∗*
 p

 ≤
 0

,0
5,

 *
* 

p 
≤ 

0,
01

, *
**

 p
 ≤

 0
,0

01

22
 

N
et

 a
ls

 b
ij 

de
 g

eë
is

te
 st

ra
fm

od
al

ite
it

, i
s ‘

de
 m

at
e 

va
n 

to
er

ek
en

in
gs

va
tb

aa
rh

ei
d’

 o
ok

 b
ij 

de
 g

eë
is

te
 st

ra
fd

uu
r u

itg
es

lo
te

n 
va

n 
de

 a
na

ly
se

. E
r z

ijn
 d

us
 

in
 to

ta
al

 e
lf 

va
ri

ab
el

en
 m

ee
ge

no
m

en
 in

 d
e 

m
ul

tip
el

e 
re

gr
es

si
e 

om
 d

e 
ge

ëi
st

e 
st

ra
fm

od
al

ite
it 

te
 v

oo
rs

pe
lle

n.
 

B3   Toetsresultaten geëiste en opgelegde strafduur



110
Ontucht vOOr de rechter – Deel 2: De straffen
Ta

be
l B

.2
 G

es
ta

nd
aa

rd
is

ee
rd

e 
re

gr
es

si
e 

co
ëffi

ci
ën

te
n 

va
n 

de
 st

ep
w

is
e 

m
ul

tip
le

 re
gr

es
si

on
 a

na
ly

se
 (b

ac
kw

ar
d 

el
im

in
at

io
n)

 o
ve

r d
e 

op
ge

le
gd

e 
st

ra
fh

oo
gt

e 
(2

01
2-

20
13

)

Va
ri

ab
el

en

M
od

el
le

n

1
2

3
4

5
6

7
8

9
10

11

12
 (h

et
 

de
fi

ni
ti

ev
e 

m
od

el
)

A
an

ta
l s

la
ch

to
ff

er
s

0,
01

–
–

–
–

–
–

–
–

–
–

–

A
rt

ik
el

 2
48

 S
r

-0
,0

1
-0

,0
1

–
–

–
–

–
–

–
–

–
–

M
ax

im
al

e 
du

ur
 m

is
br

ui
k

-0
,0

2
-0

,0
2

-0
,0

2
–

–
–

–
–

–
–

–
–

A
rt

 2
44

 S
r (

tw
aa

lfj
aa

rs
fe

it
) v

er
su

s 
ar

t 2
45

 S
r 

(a
ch

tj
aa

rs
fe

it
)

-0
,0

4
-0

,0
4

-0
,0

3
-0

,0
3

–
–

–
–

–
–

–
–

A
rt

 2
44

 S
r (

tw
aa

lfj
aa

rs
fe

it
) v

er
su

s 
ar

t 
24

7/
24

9 
lid

 1
 S

r (
ze

sj
aa

rs
fe

it
)

-0
,0

4
-0

,0
4

-0
,0

4
-0

,0
4

-0
,0

3
–

–
–

–
–

–
–

Be
ke

nn
en

 fe
it

en
 v

er
su

s 
de

el
s 

be
ke

nn
en

0,
06

0,
06

0,
06

0,
06

0,
06

0,
06

–
–

–
–

–
–

Be
ke

nn
en

 fe
it

en
 v

er
su

s 
on

be
ke

nd
 o

f d
ad

er
 

w
el

/n
ie

t f
ei

te
n 

he
eft

 b
ek

en
d

0,
05

0,
05

0,
05

0,
06

0,
06

0,
06

0,
04

–
–

–
–

–

To
er

ek
en

in
gs

va
tb

aa
rh

ei
d

-0
,0

6
-0

,0
6

-0
,0

6
-0

,0
6

-0
,0

7
-0

,0
7

-0
,0

7
-0

,0
5

–
–

–
–

D
ad

er
 is

 fa
m

ili
el

id
0,

09
0,

08
0,

08
0,

07
0,

08
0,

08
0,

09
0,

08
0,

07
–

–
–

Be
ke

nn
en

 fe
it

en
 v

er
su

s 
on

tk
en

ne
n

0,
12

0,
12

0,
12

0,
12

0,
12

0,
12

0,
10

0,
08

0,
07

0,
07

–
–

M
ee

rd
aa

ds
e 

sa
m

en
lo

op
 (a

rt
 5

7 
Sr

)
0,

08
0,

08
0,

08
0,

07
0,

07
0,

08
0,

08
0,

08
0,

09
0,

08
0,

07
–

Re
le

va
nt

 s
tr

afb
la

d
0,

09
0,

09
0,

09
0,

09
0,

09
0,

08
0,

08
0,

09
0,

09
0,

09
0,

09
0,

09

G
es

la
ch

t s
la

ch
to

ff
er

-0
,0

8
-0

,0
8

-0
,0

8
-0

,0
8

-0
,0

8
-0

,0
7

-0
,0

8
-0

,0
8

-0
,0

9
-0

,0
9

-0
,0

9
-0

,1
0*

Le
eft

ijd
 s

la
ch

to
ff

er
-0

,1
2

-0
,1

2
-0

,1
3

-0
,1

2
-0

,1
4*

-0
,1

4*
-0

,1
5*

-0
,1

6*
*

-0
,1

7*
*

-0
,1

9*
**

-0
,1

9 
**

*
-0

,2
0 

**
*

Se
ks

ue
le

 h
an

de
lin

g
0,

17
*

0,
17

*
0,

17
*

0,
17

*
0,

17
*

0,
18

**
0,

17
**

0,
18

**
0,

18
**

0,
16

**
0,

16
**

0,
17

**

G
eë

is
te

 s
tr

afh
oo

gt
e

0,
77

**
*

0,
77

**
*

0,
77

**
*

0,
76

**
*

0,
76

**
*

0,
77

**
*

0,
76

**
*

0,
76

**
*

0,
78

**
*

0,
81

**
*

0,
80

**
*

0,
81

**
*

Ad
ju

st
ed

 R
2

0,
80

0,
81

0,
81

0,
81

0,
82

0,
82

0,
82

0,
82

0,
82

0,
82

0,
82

0,
82

* 
p 

≤ 
0,

05
, *

* 
p 

≤ 
0,

01
, *

**
 p

 ≤
 0

,0
01



  Literatuurlijst

Abbink, H. (2016). Naar een model van strafmotivering. Trema: Tijdschrift voor de Rechterlijke Macht, 2016(01), 
14-18.

Alaggia, R. (2004). Many ways of telling: expanding conceptualizations of child sexual abuse disclosure. 
Child Abuse & Neglect, 28, 1213-1227.

Barbaree, H.E., Langton, C.M., Blanchard, R. & Boer, D.P. (2008). Predicting recidivism in sex offenders 
using the SVR-20: The contribution of age-at-release. International Journal of Forensic Mental Health, 7(1), 
46-64.

Beerthuizen, M.G.C.J., Wartna, B.S.J., Verweij, S. & Tollenaar, N. (2015). De misdrijf-straf index. Op weg naar 
een maat voor de ernst van delicten afgeleid van de afdoening van strafzaken. Den Haag: WODC. Memorandum 
2015-3.

Bosmans, M. & Pemberton, A. (2012). Straftoemeting bij geweld tegen kwalificerende slachtoffers: een replicastudie. 
Tilburg: Intervict. 

Cense, M. & Dalmijn, E. (2016). In één klap volwassen. Over tienerzwangerschap. Utrecht: Rutgers.  

Centraal Bureau voor de Statistiek (2012). Integrale Veiligheidsmonitor 2011. Landelijke rapportage. Den Haag: 
Centraal Bureau voor de Statistiek.

Chan, Y.H. (2005). Biostatistics 305. Multinomial logistic regression. Singapore Medical Journal, 46(6), 259-
269.

Claessen, J. & De Vocht, D. (2012). Straf naar mate van schuld? Delikt en Delinkwent, 42(7), 652-674.

Cleiren, C.P.M., Crijns, J.H. & Verpalen, M.J.M. (2014). Tekst & Commentaar. De tekst van het Wetboek van Straf-
recht en enkele aanverwante wetten voorzien van commentaar. Deventer: Kluwer.

Cleiren, C.P.M., Crijns, J.H. & Verpalen, M.J.M. (2015). Tekst & Commentaar. De tekst van het Wetboek van Straf-
vordering en enkele aanverwante wetten voorzien van commentaar. Deventer: Kluwer.



112
Ontucht vOOr de rechter – Deel 2: De straffen

Crisma, M., Bascelli, E., Paci, D. & Romito, P. (2004). Adolescents who experienced sexual abuse: fears, 
needs and impediments to disclose. Child Abuse & Neglect, 28, 1035-1048.

Deelen, C. (2015). De invloed van het onbewuste van de rechter op het rechterlijk oordeel. Nederlands 
Juristenblad, 90(6), 356-363.

De Groot-van Leeuwen, I., Laemers, M. & Sportel, I. (2015). Het vonnis beter uitgelegd? Maatschappelijke effecten 
van beter motiveren in de strafrechtspraak. Den Haag: Raad voor de Rechtspraak.

De Keijser, J.W., Weerman, F.M. & Huisman, W. (2015). Straftoemetingsonderzoek revisited. Delikt en De-
linkwent, 45(1), 33-41. 

De Rechtspraak (2016). Oriëntatiepunten voor straftoemeting en LOVS-afspraken. De Rechtspraak. 

Field, A. (2009). Discovering statistics using SPSS. Third edition. London: SAGE Publications Ltd. 

Gommer, H. (2007). Onbewuste denkprocessen maken motivering tot noodzaak. Trema: Tijdschrift voor de 
rechterlijke macht,  2007(4), 127-134.

Helmus, L. & Thornton, D. (2016). The MATS-I risk assessment scale: summary of methodological con-
cerns and an empirical validation. Sexual Abuse: A Journal of Research and Treatment, 28(3), 160-186.

Lensing, J.A.W. (2015). Remorse, penal theory and sentencing. Trema: Tijdschrift voor de rechterlijke macht, 
2015(2), 48-52.

Lindauer, R.J.L. & Boer, F. (2012). Trauma bij kinderen. Houten: Uitgeverij LannooCampus.

Lindenberg, K. & Van Dijk, A.A. (2016). Herziening van de zedendelicten? Een analyse van Titel XIV, Tweede Boek, 
Wetboek van Strafrecht met het oog op samenhang, complexiteit en normstelling. Zutphen: Uitgeverij Paris.

London, K., Bruck, M., Ceci, S.J. & Shuman, D.W. (2005). Disclosure of child sexual abuse. What does the 
research tell us about the ways that children tell? Psychology, Public Policy, and Law, 11(1), 1155-1175.

Malsen, H. (2015). Remorse, penal theory and sentencing. Oxford/Portland: Hart Publishing. 

Meijer, G.H., Seuters, A. & Ter Haar, R. (2013). Leerstukken strafrecht. Deventer: Wolters Kluwer.

Nationaal Rapporteur Mensenhandel en Seksueel Geweld tegen Kinderen (2014). Op goede grond. De aan-
pak van seksueel geweld tegen kinderen. Den Haag: Nationaal Rapporteur.

Nationaal Rapporteur Mensenhandel en Seksueel Geweld tegen Kinderen (2016). Ontucht voor de rechter. 
Deel 1: De zaken. Den Haag: Nationaal Rapporteur. 

Remmelink, J. (1996). Mr. D. Hazewinkel-Suringa’s Inleiding tot de studie van het Nederlandse strafrecht. Deventer: 
Kluwer.



113
Ontucht vOOr de rechter – Deel 2: De straffen

Schoep, G.K. & Schuyt, P.M. (2005). Instrumenten ter ondersteuning van de rechter bij de straftoemeting. Een onder-
zoek naar de (potentiële) effectiviteit van de Databank Consistente Straftoemeting en de oriëntatiepunten voor de straf-
toemeting. Leiden: E.M. Meijers Instituut.

Schuyt, P.M. (2010). Verantwoorde straftoemeting. Deventer: Kluwer. 

Smid, W. (2014). Sex offender risk assessment in the Netherlands. Towards a risk need responsivity oriented approach. 
Amsterdam: Studio SNH.

Steffensmeier, D., Ulmer, J. & Kramer, J. (1998). The interaction of race, gender, and age in criminal 
sentencing: The punishment cost of being young, black, and male. Criminology, 36(4), 763-798.

Van Wingerde, K. & Van de Bunt, H. (2016). Geëiste en opgelegde sancties bij de strafrechtelijke afhande-
ling van georganiseerde criminaliteit. Tijdschrift voor Criminologie, 58(2), 19-35.

Van Wingerden, S.G.C., Moerings, M. & Van Wilsem, J.A. (2011). Recidiverisico en straftoemeting.  Den Haag: 
Raad voor de rechtspraak. 

Van Wingerden, S.G.C. & Nieuwbeerta, P. (2010). Straftoemeting bij moordenaars. De invloed van da-
der-, slachtoffer- en delictkenmerken. Trema: Tijdschrift voor de Rechterlijke Macht, 2010(1), 11-21.

Van Wingerden, S.G.C., Van Wilsem, J. & Johnson, B. (2014). Offender’s personal circumstances and 
punishment: toward a more refined model for the explanation of sentencing disparities. Justice Quar-
terly, 33(1), 100-133.

Van Wingerden, S.G.C. & Wermink, H.T. (2015). Een normatieve kijk op de rol van daderkenmerken bij 
straftoemetingsbeslissingen. Trema: Tijdschrift voor de Rechterlijke Macht, 2015(1), 6-16.

Wartna, B.S.J., Blom, M. & Tollenaar, N. (2011). De WODC-Recidivemonitor. 4e, herziene versie. Den Haag: 
WODC. Memorandum 2011-3.

Wermink, H.T. (2014). On the determinants and consequences of sentencing. Leiden: Department of Criminolo-
gy, Faculty of Law, Leiden University. 

Wermink, H., De Keijser, J. & Schuyt, P. (2012). Verschillen in straftoemeting in soortgelijke zaken. Een 
kwantitatief onderzoek naar de rol van specifieke kenmerken van de dader. Nederlands Juristenblad, 11, 
726-733. 

Wermink, H.T., Van Wingerden, S.G.C., Van Wilsmen, J.A. & Nieuwbeerta, P. (2015). Etnisch gerelateerde 
verschillen in de straftoemeting. Den Haag: Raad voor de Rechtspraak.



Nationaal Rapporteur Mensenhandel
en Seksueel Geweld tegen Kinderen

Ontucht voor de rechter

O
ntucht voor de rechter

9mm

De Nationaal Rapporteur rapporteert over de aard en omvang van  
mensenhandel en seksueel geweld tegen kinderen in Nederland

Wat doet de Nationaal Rapporteur Mensenhandel en 
Seksueel Geweld tegen Kinderen?
De Nationaal Rapporteur rapporteert over de aard en omvang van 
mensenhandel en seksueel geweld tegen kinderen in Nederland en heeft 
een onafhankelijke positie. De rapporteur monitort de effecten van het 
beleid dat op deze terreinen wordt gevoerd, signaleert knelpunten en 
doet aanbevelingen om de aanpak te verbeteren. De rapporteur heeft 
geen opsporingsbevoegdheden en is geen klachteninstantie.

Wie is de Nationaal Rapporteur?
De Nationaal Rapporteur is Corinne Dettmeijer-Vermeulen. Zij wordt in 
haar werkzaamheden ondersteund door een team van onderzoekers 
afkomstig uit diverse disciplines.

Welke activiteiten verricht de Nationaal Rapporteur?
De Nationaal Rapporteur verzamelt kwantitatieve en kwalitatieve gegevens door het doen van eigen 
onderzoek, intensief contact te onderhouden met het veld, het organiseren en bijwonen van confer-
enties en deel te nemen aan taskforces en expertgroepen. De onderzoeksresultaten en de hieruit voort-
vloeiende aanbevelingen publiceert de rapporteur in openbare (deel)rapportages. Deze bevatten ook 
beschrijvende informatie over het fenomeen, relevante wet- en regelgeving en de aanpak: preventie, 
opsporing en vervolging van daders en hulpverlening aan slachtoffers. De rapporteur monitort of en 
hoe de aanbevelingen in de praktijk vorm krijgen. Omdat mensenhandel en seksueel geweld tegen 
kinderen dikwijls grensoverschrijdende aspecten kennen, is de rapporteur ook op internationaal niveau 
actief.

Postadres
Postbus 20301
2500 EH Den Haag
Telefoon: 070 370 45 14
www.nationaalrapporteur.nl
@NLRapporteur

September 2016

https://www.nationaalrapporteur.nl/

	Inhoud
	Woord vooraf
	1 Inleiding
	1.1 Aanleiding en doel
	1.2 Onderzoeksvragen
	1.3 Streven naar een heldere strafmotivering
	1.3.1 Oriëntatiepunten

	1.4 Leeswijzer

	2 De straffen
	2.1 Inleiding
	2.2 De strafmodaliteiten
	2.2.1 Samenhang tussen geëiste en opgelegde strafmodaliteit
	2.2.2 De opgelegde strafmodaliteiten
	2.2.3 Beroepsverbod

	2.3 De duur van de vrijheidsstraf
	2.3.1 Samenhang geëiste en opgelegde strafduur
	2.3.2 Opgelegde duur van de vrijheidsstraf

	2.4 Maatregelen
	2.4.1 TBS en PIJ
	2.4.2 De schadevergoedingsmaatregel

	2.5 Bijzondere voorwaarden
	2.5.1 Proeftijd

	2.6 Conclusie

	3 Wat vertelt de statistiek ons over de straf?
	3.1 Inleiding
	3.2 Onderzoeksmethode
	3.3 Strafmodaliteit
	3.3.1 Geëiste strafmodaliteit
	3.3.1.1 De statistische toetsresultaten: welke factoren zijn van invloed op de beslissingvan het OM?
	3.3.1.2 De statistische toetsresultaten nader bekeken

	3.3.2 Opgelegde strafmodaliteit

	3.4 Strafduur
	3.4.1 Geëiste strafduur
	3.4.1.1 De statistische toetsresultaten: welke factoren zijn van invloed op de beslissingvan het OM?
	3.4.1.2 De statistische toetsresultaten nader bekeken

	3.4.2 Opgelegde strafduur
	3.4.2.1 De statistische toetsresultaten: welke factoren zijn van invloed op de beslissingvan de rechter?
	3.4.2.2 De statistische toetsresultaten nader bekeken


	3.5 Conclusie

	4 Wat vertelt de rechter ons over de straf?
	4.1 Inleiding
	4.2 Wat: De aard van het delict
	4.3 Wie: De persoon van de dader
	4.3.1 Strafblad
	4.3.2 Leeftijd van de dader
	4.3.3 Toerekeningsvatbaarheid
	4.3.4 Recidiverisico
	4.3.5 Verstandelijke beperking
	4.3.6 Lichamelijke en geestelijke gesteldheid
	4.3.7 Andere persoonlijke omstandigheden
	4.3.8 Proceshouding
	4.3.9 Conclusie: de persoon van de dader

	4.4 Hoe: De wijze waarop het feit is begaan
	4.4.1 Pluraliteit van daders
	4.4.2 Wijze van slachtoffer in de misbruiksituatie brengen
	4.4.3 Dwang en initiatief
	4.4.4 Duur van het misbruik

	4.5 Effect: De gevolgen van het feit
	4.5.1 Gevolgen voor het slachtoffer
	4.5.2 Nadelige gevolgen voor de dader
	4.5.3 Maatschappelijke impact

	4.6 De context
	4.6.1 Misbruik van aan zorg toevertrouwde minderjarige
	4.6.2 Eigen behoeftes voorop gesteld
	4.6.3 Leeftijdsverschil
	4.6.4 Locatie van het misbruik
	4.6.5 Lang tijdsverloop tussen feit en behandeling door de rechter

	4.7 Conclusie

	5 Conclusie & aanbevelingen
	5.1 De onderzoeksvragen beantwoord
	5.1.1. Wat de statistiek ons vertelt versus wat de rechter ons vertelt

	5.2 Aanbevelingen

	B1 Onderzoeksverantwoording
	B1.1 Doelstelling
	B1.2 Dataverzameling
	B1.3 Onderzoeksmethode
	B1.4 Kwantitatieve data-analyse
	B1.4.1 Strafmodaliteit
	B1.4.1.1 Geëiste strafmodaliteit
	B1.4.1.2 Opgelegde strafmodaliteit

	B1.4.2 Strafduur

	B1.5 Kwalitatieve data-analyse
	B1.6 Kanttekeningen

	B2 Toetsresultaten geëiste strafmodaliteit
	B3 Toetsresultaten geëiste en opgelegde strafduur
	Literatuurlijst



