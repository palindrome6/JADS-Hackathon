

































































































































































































Nationaal Rapporteur Mensenhandel
en Seksueel Geweld tegen Kinderen

Barrières tegen kindersekstoerisme



2

Colofon 

Referentie: Nationaal rapporteur mensenhandel en seksueel geweld tegen kinderen (2013).
Barrières tegen kindersekstoerisme. Den Haag.

Nationaal rapporteur mensenhandel en seksueel geweld tegen kinderen
Postbus 20301
2500 EH Den Haag 
070 – 3704514
www.nationaalrapporteur.nl

Grafische en digitale realisatie: Studio Kers

© Nationaal rapporteur 2013

Barrières tegen kindersekstoerisme



3Barrières tegen kindersekstoerisme

Inhoud

Inleiding 4

1 Fenomeenbeschrijving kindersekstoerisme 6
 1.1 Bestemmingslanden voor Nederlandse kindersekstoeristen 8
 1.2 Typering van de Nederlandse kindersekstoeristen 10

2 Preventie: Barrières om kindersekstoerisme te voorkomen 12
 2.1   Juridische middelen om de bewegingsvrijheid van veroordeelde zedendelinquenten te beperken 12
 2.2 Weigering van een paspoort aan zedendelinquenten met een hoog recidiverisico 19
 2.3 Informatiedeling ten behoeve van de preventie van kindersekstoerisme 21

3 Opsporing en vervolging van Nederlandse kindersekstoeristen 25
 3.1 Opsporing van kindersekstoerisme in bestemmingslanden 25
 3.2 Vervolging van kindersekstoeristen in bestemmingslanden 30
 3.3 Opsporing van kindersekstoeristen in Nederland 31
 3.4 Vervolging van kindersekstoeristen in Nederland 32

4 Conclusies en aanbevelingen 35

Literatuurlijst 37

Bijlage 1 Internationale verdragen met betrekking tot kindersekstoerisme 38

Bijlage 2 Zedenmisdrijven in het Wetboek van Strafrecht gericht tegen kinderen 41



4Barrières tegen kindersekstoerisme

Inleiding

In Nederland ontstaat er regelmatig maatschappelijke ophef wanneer veroordeelde pedoseksuelen zich na 
het uitzitten van hun straf willen vestigen in een nieuwe woonplaats.1 In hoeverre neemt Nederland echter 
ook de verantwoordelijkheid op zich voor Nederlandse veroordeelde pedoseksuelen die naar het buitenland 
vertrekken? De drempel voor Nederlandse plegers om in het buitenland over te gaan tot seksueel geweld 
tegen kinderen is laag: een vliegticket is eenvoudig te boeken, een weeshuis is in veel ontwikkelingslanden 
bijzonder welkom, kinderprostitutie is nog in te veel regio’s wijdverbreid en de kans om opgepakt en daad-
werkelijk vervolgd te worden is in veel bestemmingslanden bovendien niet groot.

Gevluchte pedofiel Richard B. misbruikt opnieuw minderjarige jongen
De naar de Filippijnen gevluchte Nederlandse pedofiel Richard B. heeft daar opnieuw een minderja-
rige jongen seksueel misbruikt. […] De 17-jarige jongen deed op 4 september aangifte bij de Filippijnse 
politie tegen B. van vier gevallen van seksueel misbruik. […] B. werd in 2008 in Nederland veroordeeld 
voor jarenlang misbruik van drie minderjarige familieleden. Het hoger beroep mocht hij in vrijheid 
afwachten. B. vertrok vervolgens richting de Filippijnen. Zijn straf zat hij nooit uit. […]2

De rapportage Barrières tegen kindersekstoerisme richt zich op de aanpak van Nederlandse kindersekstoe-
risten. De Nationaal rapporteur is van oordeel dat Nederland zijn verantwoordelijkheid op dit terrein moet 
nemen. De inspanningen van de overheid om seksueel geweld tegen kinderen te voorkomen mogen zich 
daarom niet beperken tot de eigen landsgrenzen. Tijdens een werkbezoek van de Nationaal rapporteur aan 
Thailand en Cambodja in mei 2013 bleek nog eens het belang van effectieve nationale en internationale in-
formatiedeling om de aanpak van grensoverschrijdend seksueel geweld tegen kinderen te verbeteren. 

De Nationaal rapporteur definieert kindersekstoerisme als het plegen van of op enigerlei wijze medewerking 
verlenen aan seksueel geweld tegen kinderen in het buitenland, al dan niet door het slachtoffer hiervoor geld 
of goederen te geven of te beloven.3 Met name op preventief terrein ziet de Nationaal rapporteur mogelijk-
heden voor de overheid. Dit leidt tot de volgende kernboodschap:

Kinderen hebben recht op bescherming tegen seksueel geweld. De overheid dient zich in te spannen om 
te voorkomen dat Nederlanders zich in het buitenland schuldig maken seksueel geweld tegen kinderen. 
Vrijheidsbeperkende maatregelen, internationale samenwerking en informatiedeling vormen belang-
rijke middelen bij voorkoming, opsporing en vervolging van kindersekstoerisme.

Sinds 2012 heeft de Nationaal rapporteur tot taak om te rapporteren over de aard en omvang van seksueel 
geweld tegen kinderen, om onderzoek te doen naar beleid en beleidseffecten op dit terrein en om aanbeve-
lingen te doen voor een betere aanpak. Momenteel doet de Nationaal rapporteur onderzoek naar de aard, 
omvang en aanpak van seksueel geweld tegen kinderen in Nederland. Naar aanleiding van dit onderzoek zal 
in een later stadium een uitgebreide rapportage verschijnen. De rapportage Barrières tegen kindersekstoe-
risme richt zich specifiek op de aanpak van Nederlandse plegers in het buitenland.

Deze rapportage is als volgt opgebouwd: In hoofdstuk 1 wordt hetgeen bekend is over de aard en omvang van 
kindersekstoerisme besproken. Hoofdstuk 2 bevat een beschrijving van barrières om kindersekstoerisme te 
voorkomen. Juridische maatregelen die reeds thans kunnen worden opgelegd aan veroordeelde pedoseksu-

1 Zie bijvoorbeeld: Waar is Benno L. nog wel welkom?, Trouw, 6 juni 2013, Protestactie tegen verblijf Benno L. in Venray, 
Dagblad de Limburger, 14 juni 2013, Sytze van der V. eist hulp bij huisvesting, Volkskrant, 5 augustus 2013.

2 Gevluchte pedofiel Richard B. misbruikt opnieuw minderjarige jongen, NRC Handelsblad, 15 november 2012. 
3 Mede gebaseerd op de definitie van kindersekstoerisme zoals gebruikt door de Nationale Politie, zie Moe-

renhout, 2013, p. 7. In de definitie van Moerenhout is het geven of beloven van geld of goederen een ver-
eiste. In onderhavige rapportage worden ook situaties waarbij geen beloning wordt beloofd gerekend 
onder het fenomeen kindersekstoerisme.



5Barrières tegen kindersekstoerisme

elen,4 zoals een meldplicht, een locatieverbod en een locatiegebod zullen in dit hoofdstuk over het voetlicht 
gebracht worden. Daarnaast zal worden ingegaan op het mogelijke reisverbod zoals dit omschreven wordt 
in het wetsvoorstel langdurig toezicht.5 Vervolgens worden de mogelijkheden van informatiedeling met be-
stemmingslanden besproken. De opsporing en vervolging van kindersekstoerisme worden weergegeven in 
hoofdstuk 3. De rapportage wordt afgesloten met conclusies en aanbevelingen in hoofdstuk 4.

4 Plegers van hands-off en hands-on seksueel geweld tegen kinderen worden in deze rapportage aangeduid als 
pedoseksuelen. Zie voetnoot 13 voor de betekenis van hands-off en hands-on seksueel geweld.

5 Consultatieversie Wetsvoorstel langdurig toezicht, 27 maart 2012, www.rijksoverheid.nl/documenten-en-
publicaties/kamerstukken/2012/03/27/consultatieversie-wetsvoorstel-en-memorie-van-toelichting-langdu rig-
toezicht.html (geraadpleegd 1 augustus 2013).



6Barrières tegen kindersekstoerisme

1 Fenomeenbeschrijving kindersekstoerisme 

Kindersekstoerisme is het plegen van of op enigerlei wijze medewerking verlenen aan seksueel geweld tegen 
kinderen in het buitenland, al dan niet door het slachtoffer hiervoor geld of goederen te geven of te beloven.6 
Kindersekstoerisme omvat seksueel misbruik van kinderen, kinderpornografie en kinderprostitutie, drie 
vormen van seksueel geweld tegen kinderen. Deze seksuele handelingen tegen minderjarigen worden in 
Nederland strafbaar gesteld in de zedentitel van het Wetboek van Strafrecht.7 Kindersekstoerisme betreft 
seksueel geweld tegen kinderen dat zowel tijdens een vakantie als gedurende (semi-) permanente vestiging 
in het buitenland kan worden gepleegd.8 Plegers die vallen binnen de laatste categorie worden ook wel ‘sex-
pats’ genoemd. De productie van kinderpornografie is een vrij veelvoorkomend element binnen de context 
van kindersekstoerisme.9 Ook gedwongen webcamseks met in het buitenland verblijvende kinderen wordt 
als een vorm van kindersekstoerisme beschouwd.10,11 

Momenteel is de drempel voor Nederlandse plegers om in het buitenland tot seksueel geweld tegen kinderen 
over te gaan laag. Het vertrek uit Nederland met kindersekstoerisme als doel wordt steeds eenvoudiger door 
de beschikbaarheid van goedkope vliegtickets en afnemende visavereisten. De kans dat kindersekstoeristen 
op Schiphol worden opgespoord wordt bovendien verkleind doordat in het buitenland geproduceerde kin-
derpornografie niet meer fysiek in de bagage aanwezig hoeft te zijn maar online kan zijn opgeslagen. Voor 
zover hierover gegevens bekend zijn, is het aantal Nederlanders dat in het buitenland of in Nederland wordt 
vervolgd voor kindersekstoerisme beperkt (zie paragraaf 1.1). De vervolging van Nederlanders die zich schul-
dig maken aan kindersekstoerisme in het land waar de delicten worden gepleegd wordt bemoeilijkt door veel 
factoren. In sommige landen waar kindersekstoerisme voorkomt heeft de opsporing en vervolging van kin-
dersekstoeristen niet de hoogste prioriteit. Soms leidt vervolging van kindersekstoeristen niet tot een ver-
oordeling doordat kindersekstoeristen druk uitoefenen op hun slachtoffers en hun familie om hun verkla-
ring of aangifte in te trekken. Een aantal bestemmingslanden voor kindersekstoerisme worstelt bovendien 
met corruptie. Daarnaast bestaat het risico dat de verdachte het land waar de delicten zijn gepleegd ont-
vlucht. De vervolging in Nederland van Nederlanders die zich schuldig hebben gemaakt aan kindersekstoe-
risme is juridisch mogelijk, maar complex. De vervolging wordt gehinderd door onder andere de complexi-
teit van bewijsvergaring in het land waar de delicten zijn gepleegd. Bovengenoemde factoren vergroten de 
noodzaak om de bestaande aanpak van kindersekstoerisme opnieuw te bezien.

Nederland heeft een verplichting om zich in te spannen om te voorkomen dat Nederlanders zedendelicten 
met kinderen plegen.12 Nederland heeft die verplichting in Nederland, maar ook in het buitenland. In arti-
kel 4 van het Verdrag van Lanzarote wordt deze verplichting als volgt verwoord:

Elke Partij neemt de wetgevende of andere maatregelen die nodig zijn om alle vormen van seksuele 
uitbuiting en seksueel misbruik van kinderen te voorkomen en om kinderen te beschermen.

6 Mede gebaseerd op de definitie van kindersekstoerisme zoals gebruikt door de Nationale Politie, zie Moe-
renhout, 2013, p. 7. In de definitie van Moerenhout is het geven of beloven van geld of goederen een ver-
eiste. In onderhavige rapportage worden ook situaties waar geen beloning wordt beloofd gerekend tot het 
fenomeen kindersekstoerisme.

7 Artt. 240b, 242, 243, 244, 245, 246, 247, 248a-248e, 249, 250, 273f Sr, en via extraterritoriale wetgeving op 
basis van artikel 5 en 5a Sr. Zie §3.4 en bijlage 2.

8 Moerenhout, 2013, pp. 7-8, 23-24.
9 Muir, 2005, p. 34.
10 Moerenhout, 2013, pp. 8-9.
11 De pedoseksueel laat via een internetverbinding kinderen in het buitenland (al dan niet onder druk van of 

met een derde persoon) tegen betaling seksuele handelingen verrichten voor de webcam. Terre des Hom-
mes Nederland, www.terredeshommes.nl/nieuws/item?news_id=420 (geraadpleegd op 5 augustus 2013).

12 Art. 4 van het Verdrag inzake de bescherming van kinderen tegen seksuele uitbuiting en seksueel misbruik 
(Verdrag van Lanzarote), Lanzarote, 25 oktober 2007, Trb. 2008, 58, Kamerstukken II 2012/13, 33 580, nr. 2, 
Richtlijn 2011/93/EU moet uiterlijk op 18 december 2013 geïmplementeerd zijn door Nederland. 



7Barrières tegen kindersekstoerisme

Plegers van hands-off en hands-on seksueel geweld tegen kinderen worden in dit rapport aangeduid als pedo-
seksuelen.13 Hieronder worden zowel preferentiële als situationele plegers verstaan. Plegers worden als pre-
ferentieel aangeduid wanneer zij een exclusieve seksuele voorkeur hebben voor minderjarigen.14 Onder situ-
ationele plegers worden plegers verstaan die het delict plegen doordat de gelegenheid zich voordoet of door 
andere contextuele factoren.15 Nederland legt veroordeelde pedoseksuelen maatregelen op om te voorko-
men dat ze opnieuw de fout ingaan, zoals een verbod om zich in de buurt van locaties met veel kinderen te 
begeven. De Nationaal rapporteur is van oordeel dat wanneer het een veroordeelde pedoseksueel wordt 
verboden om in de buurt te komen van locaties met veel kinderen, het Openbaar Ministerie er op toe zou 
moeten kunnen zien dat de veroordeelde zich ook in het buitenland niet in de buurt van kinderen begeeft. 
Dit vergt dat er op wordt toegezien dat de veroordeelde bijvoorbeeld geen school of weeshuis opzet in het 
buitenland en ook niet als (als vrijwilliger) aan het werk gaat bij een dergelijke instelling. Het ontbreekt het 
Openbaar Ministerie momenteel – buiten elektronisch toezicht – echter aan de juridische middelen om hier 
toezicht op te houden. 

De Nationaal rapporteur heeft in een brief aan de minister van Veiligheid en Justitie van 26 juli 2012 gewezen 
op de Nederlandse verantwoordelijkheid met betrekking tot Nederlandse kindersekstoeristen.16

‘De maatregelen die Nederland neemt bij de bestrijding van seksueel geweld tegen kinderen hebben 
grotendeels een repressief karakter en zijn vooral gericht op de situatie in Nederland. Op preventief 
terrein is er in Nederland nu steeds meer aandacht voor de plek waar zedendelinquenten gaan wonen 
na het uitzitten van hun straf. Dat is belangrijk en ik hoop dat u zich indachtig de hiervoor aange-
haalde passage uit de richtlijn [EU-Richtlijn ter bestrijding van seksueel misbruik, seksuele uitbuiting 
van kinderen en kinderpornografie] ook verantwoordelijk wilt voelen voor zedendelinquenten die 
naar landen vertrekken waarvan bekend is dat daar sprake is van kindersekstoerisme’.

Het bovenstaande kan worden samengevat in de volgende kernboodschap:

Kinderen hebben recht op bescherming tegen seksueel geweld. De overheid dient zich in te spannen om 
te voorkomen dat Nederlanders zich in het buitenland schuldig maken aan seksueel geweld tegen kin-
deren. Vrijheidsbeperkende maatregelen, internationale samenwerking en informatiedeling vormen 
belangrijke middelen bij voorkoming, opsporing en vervolging van kindersekstoerisme.

Het aantal Nederlandse kindersekstoeristen
Voor een effectieve aanpak van kindersekstoerisme is een goed beeld van de omvang en aard van het feno-
meen kindersekstoerisme noodzakelijk. Voor een doelmatige aanpak moet de overheid bovendien een beeld 
hebben van het Nederlandse aandeel in kindersekstoerisme. Deze cijfers ontbreken grotendeels. Door de 
politie is in samenwerking met het Openbaar Ministerie getracht inzichtelijk te maken wat de aard en om-
vang van het probleem en de rol van Nederlandse verdachten is. Op dit moment is er onvoldoende informa-
tie beschikbaar om een criminaliteitsbeeldanalyse op te stellen, waardoor gekozen is voor een fenomeenbe-
schrijving.17 Meer inzicht in het fenomeen zal een effectieve aanpak van kindersekstoerisme ten goede 
komen. In deze paragraaf wordt een aantal studies die gezamenlijk een – fragmentarisch – beeld geven van 
de Nederlandse kindersekstoerist besproken.

13 Bij hands-on seksueel geweld wordt het slachtoffer fysiek misbruikt, bijvoorbeeld in geval van ontucht en 
verkrachting. Hands-off seksueel geweld betreft die vormen van seksueel geweld waarbij het slachtoffer fy-
siek niet wordt aangeraakt. Hierbij kan worden gedacht aan het bekijken van kinderpornografie of aan 
grooming. Zie ook Nationaal rapporteur, 2011, pp. 41-44.

14 Nationaal rapporteur, 2011, p. 63.
15 Nationaal rapporteur, 2011, p. 63.
16 Brief Implementatie EU-Richtlijn ter bestrijding van seksueel misbruik, seksuele uitbuiting van kinderen en 

kinderpornografie, 26 juli 2012, www.nationaalrapporteur.nl/Images/260712-brief-nrm-over-consultatie-
wetsvoorstel-imprementatie-richtlijn-2011-93-eu_tcm63-440528.pdf.

17 Naast het geven van inzicht in het fenomeen heeft de fenomeenbeschrijving tot doel om advies te geven 
over de informatiehuishouding van de politie om tot een criminaliteitsbeeldanalyse te komen. Moeren-
hout, 2013, p.3, mondelinge informatie NPKK, 25 juli 2013.



8Barrières tegen kindersekstoerisme

1.1 Bestemmingslanden voor Nederlandse kindersekstoeristen
Om kindersekstoerisme effectief aan te pakken is het in de eerste plaats nodig dat geïnventariseerd wordt in 
welke landen Nederlanders zich schuldig maken aan seksueel geweld tegen kinderen. Dit is vooral een be-
langrijke vraag voor de verbetering van internationale samenwerking op het gebied van preventie, opsporing 
en vervolging. De landen waar Nederlanders zich schuldig maken aan kindersekstoerisme worden in deze 
rapportage aangeduid met de term bestemmingslanden. 

In een rapport van The Protection Project waarin het Trafficking in Persons Report (TIP-rapport) van het US Depart-
ment of State wordt besproken, wordt gesteld dat 80 van de 186 onderzochte landen gevallen van kinderseks-
toerisme meldden.18 Van de 80 genoemde landen worden 27 landen19 aangemerkt als land waar kinderseks-
toeristen vandaan komen, 48 landen als bestemmingsland voor kindersekstoerisme20 en vijf landen21 als 
landen die in beide categorieën vallen.22 Nederland wordt genoemd als één van de landen waaruit kinder-
sekstoeristen afkomstig zijn. ECPAT noemt naast de bestemmingslanden die in het TIP-rapport worden ge-
noemd ook Bulgarije, Estland, Nepal, Tsjechië, Turkije en Zuid-Afrika als bestemmingslanden voor kinder-
sekstoerisme.23 De in het TIP-rapport genoemde landen worden grafisch weergegeven in Figuur 1.1.24

Uit een inventarisatie blijkt dat er weinig onderzoek is gedaan naar bestemmingslanden voor Nederlandse 
kindersekstoeristen. Uit informatie van politiebronnen en geïnterviewde partijen die de politie in diens fe-
nomeenbeschrijving van kindersekstoerisme noemt, blijkt dat Nederlandse kindersekstoeristen van de Azi-
atische landen Bangladesh, Cambodja, de Filipijnen, Indonesië, Nepal, Sri Lanka en Thailand als bestem-
mingsland verkiezen. Van landen in Zuid- en Midden-Amerika worden Brazilië, Peru en Suriname genoemd, 
in Afrika zijn dit Gambia, Ghana en Tunesië. Binnen Europa vertrekken Nederlandse kindersekstoeristen met 
name richting het oosten, bijvoorbeeld naar Albanië, Bulgarije, Roemenië, Rusland alsmede Turkije.25

18 The Johns Hopkins University & The Paul H. Nitze School, 2012, p. 35.
19 België, Canada, China, Duitsland, Frankrijk, Griekenland, Iran, Italië, Japan, Koeweit, Libië, Maleisië, Ne-

derland, Nieuw-Zeeland, Nigeria, Noorwegen, Oostenrijk, Polen, Portugal, Saoedi-Arabië, Spanje, Turkije, 
het Verenigd Koninkrijk, de Verenigde Staten, Zweden, Zwitserland en Zuid-Korea.

20 Belize, Brazilië, Burundi, Cambodja, Colombia, de Comoren, Costa Rica, Cuba, Dominicaanse Republiek, 
Ecuador, Egypte, El Salvador, Ethiopië, Fiji, de Filipijnen, Gambia, Ghana, Guatemala, Guinee-Bissau, Hon-
duras, India, Indonesië, Jamaica, Jemen, Kaapverdië, Kameroen, Kenia, Laos, Madagaskar, Malawi, Ma-
rokko, Mexico, Moldavië, Mongolië, Myanmar, Namibië, Nicaragua, Panama, Paraguay, Peru, de Salomons-
eilanden, Senegal, Seychellen, Singapore, Sri Lanka, Thailand, Venezuela en Vietnam.

21 Argentinië, Australië, Malta, Rusland en Taiwan.
22 The Johns Hopkins University & The Paul H. Nitze School, 2012, p. 35.
23 ECPAT Nederland, www.ecpat.nl/p/1/235/mo45-mc56/kindersekstoerisme (geraadpleegd op 2 augustus 2013)
24 Oostenrijk dient in deze figuur niet als bestemmingsland weergegeven te worden maar als land van herkomst.
25 Moerenhout, 2013, p. 12



9Barrières tegen kindersekstoerisme

Figuur 1.1 Bestemmingslanden voor kindersekstoerisme wereldwijd26

In een onderzoek in opdracht van het WODC uit 2002 worden bestemmingslanden voor Nederlandse kinder-
sekstoeristen geïdentificeerd op basis van informatie over het aantal Nederlandse toeristen in een bepaald 
land, veroordelingen van Nederlanders voor kindersekstoerisme en een enquête onder ECPAT-vestigingen. 
Daarnaast wordt in dit onderzoek een model gebruikt om mogelijke risicolanden in kaart te brengen. Uit de 
enquête onder medewerkers van ECPAT-vestigingen in Brazilië, Colombia, Thailand, Cambodja, Sri Lanka, 
Roemenië en Bulgarije blijkt dat Nederlanders toentertijd tot de top-5 van daders behoorden in Brazilië en 
Roemenië.27

De Directie Consulaire Zaken en Migratiebeleid van het Ministerie van Buitenlandse Zaken houdt een over-
zicht bij van Nederlanders die in het buitenland in voorlopige hechtenis zitten, op borgtocht zijn vrijgelaten 
of een gevangenisstraf uitzitten. Op het moment van schrijven betrof dit in totaal 2340 Nederlanders. Van 
deze 2340 Nederlanders staan er 34 geregistreerd vanwege een zedendelict met betrekking tot een minderja-
rige.28 Opgemerkt dient te worden dat dit aantal in werkelijkheid hoger kan liggen, aangezien het land waar 
de Nederlander wordt gearresteerd alleen informatie verstrekt aan de Nederlandse overheid na toestemming 
van de verdachte. Nederlandse verdachten die geen toestemming geven zijn derhalve niet in beeld van het 
Ministerie van Buitenlandse Zaken. 

26 The Johns Hopkins University & The Paul H. Nitze School, 2012, p. 34.
27 Vogelvang, e.a., 2002, p. 44.
28 Deze gegevens zijn ontvangen op 21 juni 2013 van de Directie Consulaire Zaken en Migratiebeleid van het 

Ministerie van Buitenlandse Zaken. Het Ministerie van Buitenlandse Zaken produceert maandelijks voor 
intern gebruik een overzicht van het totaal aantal Nederlanders dat in het buitenland in voorlopige hechte-
nis zit, op borgtocht is vrijgelaten of is gedetineerd, inclusief een standaard overzicht van het aantal Neder-
landse 60+’ers, het aantal minderjarigen en het aantal drugsdelinquenten. Deze informatie is openbaar. 
Cijfermatige informatie over Nederlanders die in het buitenland worden verdacht of zijn veroordeeld voor 
andere misdrijven dan drugsdelicten wordt daarentegen niet standaard verzameld. De politie kon derhalve 
niet achterhalen hoeveel Nederlanders in het buitenland in voorlopige hechtenis zitten, op borgtocht zijn 
vrijgelaten of gedetineerd zijn (Moerenhout, 2013, p. 15).



10Barrières tegen kindersekstoerisme

Van de 34 Nederlandse verdachten en veroordeelde pedoseksuelen is de verhouding naar land weergegeven 
in Figuur 1.2. De zeven Nederlanders in de categorie ‘overig’ worden vervolgd of zijn veroordeeld in Argenti-
nië, Australië, Brazilië, Indonesië, Myanmar, Nepal en Zwitserland. Het is opvallend dat een aantal Nederlan-
ders wordt vervolgd of is veroordeeld in Westerse landen die doorgaans niet als bestemming voor kinderseks-
toerisme worden aangemerkt (of die slechts als herkomstlanden worden beschouwd), zoals de Verenigde 
Staten, België, Duitsland, Spanje en Zwitserland. Ook Suriname wordt in studies doorgaans niet genoemd 
als bestemmingsland voor kindersekstoerisme. Een mogelijke verklaring is gelegen in de aanwezigheid van 
Nederlandse liaison officers in een aantal van deze landen. Dit wordt verder beschreven in hoofdstuk 3. De cij-
fers in Figuur 1.2 zeggen helaas weinig over de daadwerkelijke spreiding van Nederlandse kindersekstoeris-
ten, omdat de effectiviteit van de opsporing van kindersekstoerisme per land varieert.

Figuur 1.2  Nederlanders die in het buitenland worden vervolgd of zijn veroordeeld voor zedendelicten met 
minderjarigen per land

Op de website van APLE (Action pour les Enfants) Cambodja wordt een overzicht gegeven van het aantal personen 
dat tussen januari 2003 en maart 2013 in Cambodja is vervolgd voor kindersekstoerisme.29 Deze lijst bevat 
alleen gegevens over zaken waar APLE bij betrokken is geweest. Uit deze gegevens blijkt dat in deze periode 
zeven Nederlanders zijn gearresteerd, dat twee Nederlanders zijn veroordeeld en dat één Nederlander mo-
menteel wordt vervolgd. Nederland staat daarmee met de Australiërs op de zesde plaats als het gaat om het 
aantal arrestaties voor kindersekstoerisme. De lijst wordt aangevoerd door Amerikanen (32), Vietnamezen 
(25), Fransen (24), Britten (16) en Duitsers (10). Daarbij moet worden opgemerkt dat het aantal arrestaties 
afhankelijk kan zijn van de hulp die een herkomstland biedt bij de opsporing.

1.2 Typering van de Nederlandse kindersekstoeristen
Naast inzicht in de omvang van het probleem, is het van belang om per bestemmingsland inzicht te krijgen 
in de typering van de Nederlandse kindersekstoeristen. Daarbij is het ten eerste de vraag of kindersekstoeris-
ten preferentiële of situationele daders zijn. Gaat het, in andere woorden, om personen met een preferenti-
ele of exclusieve seksuele voorkeur voor kinderen – pedofielen30 – of om personen die geen specifieke voor-
keur hebben voor kinderen, maar die zich in het buitenland toch schuldig maken aan seksueel geweld tegen 
kinderen omdat de gelegenheid zich voordoet of vanwege andere contextuele factoren?31 Volgens ECPAT zijn 
de meeste kindersekstoeristen situationele plegers, maar zijn het vooral de preferentiële en pedofiele plegers 
die worden gearresteerd.32 Ten tweede moet de vraag worden beantwoord in welke mate kindersekstoeristen 
tijdelijk naar een bestemmingsland afreizen en in welke mate zij zich permanent vestigen in een bestem-

29 APLE, www.aplecambodia.org/publication/statistics. De gegevens zijn voor het laatst bijgewerkt op 7 maart 
2013 (geraadpleegd op 5 augustus 2013).

30 In de wetenschappelijke literatuur wordt een nader onderscheid gemaakt tussen personen met een seksu-
ele voorkeur voor kinderen in de prepuberale fase (nepio- of infantofielen en pedofielen) en kinderen in de 
(vroeg-) puberale fase (hebofielen en ephebofielen). Zie Blanchard e.a., 2009, pp. 335-336, Seto, 2008, p. 4.

31 Zie voor het onderscheid tussen preferentiële en situationele daders: Nationaal Rapporteur, Eerste Rap-
portage Kinderpornografie (2011), pp. 63-64. 

32 ECPAT, 2009, p. 4.



11Barrières tegen kindersekstoerisme

mingsland met het doel om seksueel geweld tegen kinderen te plegen. De politie onderscheidt vier verschil-
lende (en elkaar overlappende) categorieën plegers: de ‘toerist’ die (kortstondig) naar het buitenland reist; 
de ‘emigrant’ die op permanente basis in het bestemmingsland verblijft (al dan niet nog in het bezit van een 
adres in Nederland); de ‘zogenaamde weldoener’ die in het bestemmingsland hulpverlening aanbiedt door 
kindertehuizen, scholen of andersoortige stichtingen op te richten en zodoende de beschikking heeft over 
kinderen; en de ‘webcamkindersekstoerist’ die via digitale weg vanuit Nederland opdracht geeft tot en be-
taalt voor seksueel misbruik van kinderen in het buitenland om hiervan toeschouwer te kunnen zijn.33 Ten 
slotte is inzicht in de demografische kenmerken van kindersekstoeristen van belang. Klopt het stereotype 
beeld van de kindersekstoerist als oudere blanke man? In welke mate maken vrouwen en jongeren zich 
schuldig aan kindersekstoerisme? 

Georganiseerde misdaad 
Kindersekstoerisme kan plaatsvinden in combinatie met mensenhandel.34 Ouders of pooiers verdienen geld 
als kleinschalige faciliteerders35 van seksueel geweld tegen kinderen (bijvoorbeeld seksueel misbruik via de 
webcam36). Het is de vraag in welke mate kindersekstoerisme (al dan niet in combinatie met mensenhandel) 
aan zowel de aanbod- als vraagzijde in georganiseerd verband bestaat. De politie definieert georganiseerde 
criminaliteit als ‘criminele verschijnselen die tot stand komen in de structurele samenwerking tussen perso-
nen, die worden gepleegd met het oog op het gezamenlijk behalen van financieel of materieel gewin.’37 Af-
gezien van commerciële activiteiten gericht op financieel gewin, kan bijvoorbeeld niet-commerciële produc-
tie, verspreiding en bezit van kinderpornografie binnen dergelijke netwerken ook worden opgevat als 
activiteiten gericht op materieel gewin.38 Het is belangrijk om in kaart te brengen in welke mate kinderseks-
toeristen onderdeel uitmaken van de georganiseerde misdaad. Er is nog relatief weinig bekend over de om-
vang en samenhang van netwerken die gericht zijn op kindersekstoerisme.39 Er dient nader onderzocht te 
worden hoe en in welke mate kindersekstoeristen zich structureel (digitaal) organiseren en wat hun werk-
wijze is.40,41 Expertise over georganiseerd kindersekstoerisme is van belang omdat Nederland meer mogelijk-
heden heeft met betrekking tot rechtshulp en uitlevering van verdachten wanneer er sprake is van georgani-
seerde misdaad.42 Voor een adequate aanpak van het probleem is nadere informatie hierover dan ook 
onontbeerlijk.

33 Moerenhout, 2013, pp. 19-24
34 Zie bijvoorbeeld UNODC, 2013, pp. 17-19.
35 UNODC, 2013, pp. 21-22.
36 Terre des Hommes Nederland, www.terredeshommes.nl/nieuws/item?news_id=420 (geraadpleegd 1 augus-

tus 2013).
37 Moerenhout, 2013, p. 26.
38 Moerenhout, 2013, p. 26.
39 Moerenhout, 2013, p. 26.
40 Activiteiten van pedoseksuelen op het internet (alsmede aangetroffen kinderpornografisch beeldmateriaal, 

Nationaal Rapporteur, 2011, p.168) kunnen aanknopingspunten bieden voor opsporing en vervolging van 
kindersekstoeristen en voor slachtofferidentificatie, ECPAT, 2009, p.4, UNODC, 2013, p. 22.

41 Moerenhout, 2013, p. 30.
42 Zie §3.1.



12Barrières tegen kindersekstoerisme

2 Preventie: Barrières om kindersekstoerisme te voorkomen

In dit tweede hoofdstuk wordt besproken hoe kan worden voorkomen dat Nederlanders zich in het buiten-
land schuldig maken aan seksueel geweld tegen kinderen. Deze maatregelen richten zich vooral op het voor-
komen van recidive bij veroordeelde pedoseksuelen. Uit de fenomeenbeschrijving van de Nationale Politie 
komt naar voren dat 20 van de 92 personen die in de politieadministratie naar voren komen als mogelijke 
verdachten van kindersekstoerisme al antecedenten voor zedenmisdrijven tegen kinderen hebben.43 Het uit-
gangspunt is dat de maatregelen die Nederland neemt om te voorkomen dat veroordeelde pedoseksuelen 
recidiveren niet alleen Nederlandse kinderen, maar ook buitenlandse kinderen zouden moeten beschermen. 
De Nationaal rapporteur is van oordeel dat Nederland niet lijdzaam kan toezien dat veroordeelde pedosek-
suelen op wie in Nederland toezicht wordt gehouden Nederland verlaten en in het buitenland slachtoffers 
maken.

In paragraaf 2.1 en paragraaf 2.2 wordt ingegaan op juridische middelen die een bijdrage kunnen leveren aan 
het voorkomen van kindersekstoerisme. Het gaat daarbij om vrijheidsbeperkingen met een beperkt effect, 
zoals een locatieverbod, tot vergaande maatregelen als het afnemen van een paspoort. In paragraaf 2.3 wordt 
uiteengezet wat de mogelijkheden zijn tot informatiedeling ten behoeve van de preventie van kinderseks-
toerisme.

2.1   Juridische middelen om de bewegingsvrijheid van veroordeelde zedendelinquenten te 
beperken

Het Wetboek van Strafrecht biedt verschillende mogelijkheden om de bewegingsvrijheid van veroordeelde 
pedoseksuelen te beperken. De rechter kan vrijheidsbeperkingen opleggen bij een voorwaardelijke 
veroordeling,44 als maatregel bij veroordeling,45 en bij een voorwaardelijke invrijheidstelling.46 Deze vrij-
heidsbeperkingen omvatten onder andere een meldplicht, een locatieverbod en een locatiegebod, maar geen 
expliciet reisverbod. Een reisverbod gaat er wellicht wel komen, nu de staatssecretaris van Veiligheid en 
Justitie in het wetsvoorstel langdurig toezicht een reisverbod heeft opgenomen.47 Op basis van de Paspoort-
wet is het al mogelijk om veroordeelde zedendelinquenten een paspoort te weigeren of een paspoort verval-
len te laten verklaren. Deze beslissing is echter niet aan de rechter maar aan de betrokken minister.48 In deze 
paragraaf worden de juridische middelen om de bewegingsvrijheid van veroordeelde zedendelinquenten te 
beperken en daarmee een barrière voor kindersekstoerisme op te werpen op een rijtje gezet. Tabel 2.1 geeft 
een schematisch overzicht van de juridische middelen die thans gebruikt kunnen worden dan wel zijn voor-
gesteld om een vrijheidsbeperking op te leggen aan veroordeelde pedoseksuelen. 

43 Moerenhout, 2013, pp. 17-18. Twee personen hebben een antecedent voor een zedemisdrijf tegen kinderen 
in het buitenland, vijf personen hebben antecedenten voor kinderpornografie, en dertien personen bleken 
andere antecedenten te hebben voor seksueel misbruik van kinderen.

44 Art. 14c lid 2 Sr.
45 Art. 38v lid 1 en 2 Sr.
46 Art. 15a lid 2 en 3 Sr.
47 Wijziging van het Wetboek van Strafrecht en Wetboek van Strafvordering in verband met het schrappen van de 

maximale duur van de voorwaardelijke beëindiging van de terbeschikkingstelling met dwangverpleging, het 
verlengen van de proeftijden van de voorwaardelijke invrijheidstelling en de invoering van een langdurige 
gedragsbeïnvloedende en vrijheidsbeperkende maatregel voor ter beschikking gestelden en zedendelinquen-
ten (Consultatieversie Wetsvoorstel langdurig toezicht, 27 maart 2012, www.rijksoverheid.nl/documenten-en-
publicaties/kamerstukken/2012/03/27/consultatieversie-wetsvoorstel-en-memorie-van-toelichting-langdu-
rig-toezicht.html (geraadpleegd 1 augustus 2013).

48 Art. 24 lid a Ppw.



13Barrières tegen kindersekstoerisme

Tabel 2.1 Juridische middelen om een vrijheidsbeperking op te leggen aan veroordeelde pedoseksuelen 49,50,51

Onderwerp Vindplaats Doelgroep Maatregel Duur Moment

Bijzondere voorwaar-
den bij voorwaardelijke 
veroordeling

Art. 14c Sr Misdrijven locatieverbod, 
locatiegebod, 
meldplicht

Max. 3/10 j.
+ 2 j. verlenging 48

Veroordeling

Vrijheidsbeperkende 
maatregelen bij 
veroordeling

Art. 38v Sr Misdrijven locatieverbod, 
meldplicht

Max. 2 j. 49 Veroordeling

Bijzondere voorwaar-
den bij voorwaardelijke 
invrijheidstelling

Art.15a Sr Misdrijven locatieverbod, 
locatiegebod, 
meldplicht

Max. duur
voorwaardelijke 
invrijheidstelling

Invrijheidstelling

Vrijheidsbeperkende 
maatregel

Art.38z Sr 
(voorstel)

Zedenmisdrijven gebiedsverbod, 
meldplicht, 
reisverbod, 
vestigingsverbod, 
verhuisplicht

Max. levenslang Invrijheidstelling

Weigering of vervallen-
verklaring paspoort

Art. 24 lid a 
Ppw

Misdrijven die 
Nederland 
strafbaar moet 
stellen o.g.v. 
internationale 
verdragen

weigering of 
vervallenverkla-
ring paspoort (de 
facto reisverbod)

Max 2 j.
+ verlenging 50

< 10 j. na 
veroordeling

Een meldplicht
Een meldplicht kan op verschillende momenten door de rechter worden opgelegd, namelijk bij een voor-
waardelijke veroordeling,52 als vrijheidsbeperkende maatregel bij veroordeling53 en bij een voorwaardelijke 
invrijheidstelling.54 De meldplicht heeft een beperkt effect en kan op zichzelf niet voorkomen dat veroor-
deelde pedoseksuelen uitreizen naar bestemmingslanden voor kindersekstoerisme. 

In sommige landen moeten veroordeelde zedendelinquenten zich naast de verplichting van periodieke mel-
dingen ook melden wanneer zij (voor een bepaalde periode) het land verlaten. Zo hanteert Canada een cen-
trale registratie van veroordeelde zedendelinquenten en moeten geregistreerde zedendelinquenten zich 
melden als zij bijvoorbeeld verhuizen, een nieuwe vrijwilligersfunctie of baan hebben aangenomen, of voor 
een periode langer dan zeven dagen niet aanwezig zullen zijn op hun huisadres.55 In het Verenigd Koninkrijk 
moeten geregistreerde zedendelinquenten sinds 2012 de autoriteiten op de hoogte stellen van alle buiten-
landse reizen.56 Dit is geen waarborg dat veroordeelde zedendelinquenten zich vervolgens niet schuldig ma-
ken aan kindersekstoerisme. De kennis over een buitenlands verblijf van een veroordeelde zedendelinquent 
verbetert de informatiepositie van de politie en het Openbaar Ministerie echter wel. Het kan één van de 
barrières zijn die moeten voorkomen dat veroordeelde zedendelinquenten zich in het buitenland schuldig 
maken aan seksueel geweld tegen kinderen.

49 Art. 14b lid 2 jo. 14f lid 1 Sr.
50 Art. 38v lid 3 Sr.
51 Art. 25 lid 5 Ppw.
52 Art. 14c lid 2(7) Sr.
53 Art. 38v lid 2(c) Sr.
54 Art. 15a lid 3(4) Sr.
55 Artt. 5.1 en 6 lid 1 Sex Offender Information Registration Act.
56 Section 5 of The Sexual Offences Act 2003 (Notification Requirements) (England and Wales) Regulations 

2012.



14Barrières tegen kindersekstoerisme

Een locatieverbod
Een locatieverbod kan op dezelfde momenten worden opgelegd als de meldplicht, namelijk bij een voor-
waardelijke veroordeling,57 als vrijheidsbeperkende maatregel bij veroordeling58 en bij een voorwaardelijke 
invrijheidstelling.59 Een locatieverbod kan naast specifieke locaties ook een bepaalde categorie van locaties 
betreffen. In de memorie van toelichting bij de Wijziging van het Wetboek van Strafrecht in verband met 
wijzigingen van de regeling van de voorwaardelijke veroordeling en de regeling van de voorwaardelijke in-
vrijheidstelling wordt een locatieverbod als volgt omschreven:60

Onder een locatieverbod wordt verstaan een verbod om zich op of in de directe omgeving van een 
bepaalde locatie te bevinden. Het verbod heeft tot doel te voorkomen dat de veroordeelde zich op-
nieuw naar locaties begeeft waar het risico bestaat dat opnieuw (vergelijkbare) strafbare feiten wor-
den gepleegd. De locatie kan een stadion zijn, maar ook een wijk of een straat. De locatie zal uiteraard 
verband houden met het gepleegde strafbare feit. Denkbaar is bijvoorbeeld ook dat de veroordeelde 
verboden wordt in de buurt te komen van een bepaald type locatie, zoals plaatsen waar kinderen 
aanwezig zijn (schoolgebouwen, speeltuinen).

Als een veroordeelde pedoseksueel zich niet in de omgeving van locaties waar kinderen aanwezig zijn mag 
begeven, dan geldt dit locatieverbod zowel voor Nederland als voor het buitenland. Zonder aanvullende 
maatregelen als elektronisch toezicht of weigering of vervallenverklaring van het paspoort is het toezicht op 
naleving van het locatieverbod in het buitenland echter veel moeilijker, dan wel onmogelijk. 

 Een locatiegebod
Artikel 14c en artikel 15a Sr bieden de rechter de mogelijkheid om naast een locatieverbod ook een locatiegebod 
op te leggen als respectievelijk bijzondere voorwaarde bij voorwaardelijke veroordeling en bijzondere voor-
waarde bij voorwaardelijke invrijheidstelling. Een locatiegebod kan niet worden opgelegd als een vrijheids-
beperkende maatregel bij veroordeling. 

In verband met wijzigingen van de regeling van de voorwaardelijke veroordeling en de regeling van de voor-
waardelijke invrijheidstelling wordt in de memorie van toelichting bij de Wijziging van het Wetboek van 
Strafrecht gesteld dat het wettelijk niet is uitgesloten ‘dat de rechter een vergaande vorm van huisarrest op-
legt, waarbij de veroordeelde slechts zeer beperkt wordt toegestaan zijn woning te verlaten’.61 Een korte 
analyse van uitspraken op www.rechtspraak.nl leert dat de rechter het locatiegebod inderdaad op deze wijze 
heeft toegepast. Het gaat dan bijvoorbeeld om een verbod voor een periode van een jaar om de woning (op 
bepaalde tijden) te verlaten bij een veroordeling voor diverse inbraken62, een verbod om zonder overleg of 
toestemming van de reclassering van woonadres te veranderen aan een veroordeelde voor kindermishande-
ling63, een verbod om de woning te verlaten anders dan voor de dagbesteding bij een veroordeling voor in-
braak met een bedreiging van zware mishandeling64 en bij een veroordeling voor drugshandel.65

De staatssecretaris van Veiligheid en Justitie merkt in de nota naar aanleiding van het verslag van de vaste 
commissie voor veiligheid en justitie inzake dit wetsvoorstel op dat een locatiegebod ook een verbod om 
Nederland niet te verlaten kan omvatten:66

‘Een andere mogelijkheid van een locatiegebod, […], zou bijvoorbeeld de verplichting kunnen zijn om 
Nederland niet te verlaten, tenzij daarvoor toestemming is verkregen van de reclassering. Een derge-

57 Art. 14c lid 2(6) Sr.
58 Art. 38v lid 2(b) Sr.
59 Art. 15a lid 3(2) Sr.
60 Kamerstukken II 2009/10, 32 319, nr. 3, pp. 7-8. 
61 Kamerstukken II 2009/10, 32 319, nr. 3, p. 8. 
62 ECLI:NL:RBARN:2012:BY3467 .
63 ECLI:NL:GHSGR:2012:BW6680 .
64 ECLI:NL:RBUTR:2012:BY3286.
65 ECLI:NL:RBUTR:2012:BY2994.
66 Kamerstukken II 2010/11, 32 319, nr. 7, p. 20.



15Barrières tegen kindersekstoerisme

lijk gebod zou aan de orde kunnen zijn in een geval waarin de veroordeelde regelmatig naar het bui-
tenland is gereisd en daar strafbare feiten heeft gepleegd. Daarbij zou onder andere kunnen worden 
gedacht aan personen die in Nederland worden veroordeeld voor zedenmisdrijven die in een bronland 
voor kindersekstoerisme zijn gepleegd. […] Het is uiteraard ter beoordeling van de rechter om de pro-
portionaliteit van een dergelijk gebod vast te stellen.’

De facto kan een gebiedsgebod om in Nederland te blijven derhalve het effect hebben van een reisverbod. 
Zoals de staatssecretaris van Veiligheid en Justitie al aangaf, is het aan de rechter om de proportionaliteit van 
een dergelijk gebod vast te stellen. 

In 2008 oordeelde de Hoge Raad nog dat aan een reisverbod een wettelijke regeling ten grondslag dient te 
liggen die voldoet aan de eisen van kenbaarheid en voorzienbaarheid.67 Deze zaak draaide om een verdachte 
die met haar medeverdachten cocaïne van Curaçao naar Nederland had getracht te smokkelen. Aan ver-
dachte werd een geheel voorwaardelijke gevangenisstraf van 18 maanden opgelegd, met als bijzondere voor-
waarde een reisverbod van dezelfde duur. Deze voorwaarde strekte ertoe de verdachte te weerhouden we-
derom een soortgelijk delict te begaan. De Hoge Raad oordeelde dat het stellen van die voorwaarde 
ontoelaatbaar was, ‘gelet op de duur en de mate waarin zij verdachte in haar bewegingsvrijheid beperkt’. ‘Aan 
een dergelijke ingrijpende inbreuk in de bewegingsvrijheid van de verdachte moet een wettelijke regeling 
ten grondslag liggen die voldoet aan de […] eisen van kenbaarheid en voorzienbaarheid.’ 

Naar analogie van dit arrest is het derhalve de vraag of een reisverbod als uitwerking op de toepassing van het 
gebiedsgebod, voldoende kenbaar en voorzienbaar is. 

Reisverbod
Voor een beperkte groep veroordeelde pedoseksuelen zou een reisverbod moeten kunnen worden ingezet 
als middel om te voorkomen dat zij zich in het buitenland schuldig maken aan seksueel geweld tegen kinde-
ren. Een reisverbod zorgt er niet alleen voor dat veroordeelde pedoseksuelen zich niet schuldig maken aan 
kindersekstoerisme. Het maakt tevens dat er effectiever toezicht kan worden gehouden op de naleving van 
opgelegde maatregelen en dat de veroordeelde zich niet aan een eventuele behandeling kan onttrekken. Een 
reisverbod maakt een zware inbreuk op iemands bewegingsvrijheid en moet daarom uitsluitend als laatste 
redmiddel en onder strikte voorwaarden worden ingezet.

Een wetsvoorstel met betrekking tot langdurig toezicht op zeden- en geweldsdelinquenten dat in juni 2013 
voor advies is voorgelegd aan de afdeling advisering van de Raad van State waarin aanvullende vrijheidsbe-
perkende maatregelen voor zedendelinquenten worden geïntroduceerd voorziet in de mogelijkheid om een 
reisverbod op te leggen.68

In de memorie van toelichting bij de consultatieversie van het wetsvoorstel staat: ‘Het reisverbod zal als be-
perking vooral van nut kunnen zijn bij zedendelinquenten die zich schuldig hebben gemaakt aan mensen-
handel of sekstoerisme in het buitenland.’ De wetgever denkt bij het opleggen van een reisverbod dus voor-
al – maar niet uitsluitend – aan personen die zich reeds schuldig hebben gemaakt aan grensoverschrijdende 
delicten. De Nationaal rapporteur is van oordeel dat een reisverbod in voorkomende gevallen ook moet 
worden opgelegd aan bepaalde zedendelinquenten die zich in Nederland schuldig hebben gemaakt aan sek-
sueel geweld tegen kinderen en waarbij sprake is van een hoog recidiverisico. Ook bij deze groep bestaat 
immers het risico dat ze in het buitenland recidiveren.

Het reisverbod is slechts één van de maatregelen die de rechter kan opleggen als het wetsvoorstel zoals ge-
formuleerd in de consultatieversie zou worden aangenomen. Naast het reisverbod zou de rechter onder an-

67 ECLI:NL:HR:2008:BF0836.
68 Consultatieversie Wetsvoorstel langdurig toezicht, 27 maart 2012, www.rijksoverheid.nl/documenten-en-

publicaties/kamerstukken/2012/03/27/consultatieversie-wetsvoorstel-en-memorie-van-toelichting-langdu-
rig-toezicht.html. (geraadpleegd 1 augustus 2013).



16Barrières tegen kindersekstoerisme

dere ook een meldplicht, een gebiedsverbod, een vestigingsverbod en een verhuisplicht kunnen opleggen.69 
Op basis van artikel 38z Sr zou de rechter als de wetswijziging wordt aangenomen dus meer ingrijpende 
vrijheidsbeperkende maatregelen kunnen opleggen dan nu het geval is. Op grond van het bovenstaande 
artikel zou de rechter een veroordeelde kunnen gelasten niet naar bestemmingslanden voor kindersekstoe-
risme te reizen, zich niet te vestigen in deze landen en om daaruit te verhuizen als hij daar al woont. 

Naast vrijheidsbeperkende maatregelen zal de rechter ook gedragsbeïnvloedende maatregelen kunnen op-
leggen als het wetsvoorstel zou worden aangenomen. De meest relevante maatregel voor de aanpak van 
kindersekstoerisme is een verbod op het verrichten van vrijwilligerswerk.70 Het is daarbij wel opvallend dat 
in de consultatieversie van het wetsvoorstel uitsluitend wordt gesproken over het onthouden van vrijwilli-
gerswerk en niet over het onthouden van betaald werk met kinderen. Evenals bij een verbod om zich op lo-
caties te bevinden waar kinderen zich begeven, is de Nationaal rapporteur van oordeel dat het Openbaar 
Ministerie bij een verbod om vrijwilligerswerk te verrichten toezicht moeten kunnen houden op de naleving 
van dit verbod in het buitenland. Als het wetsvoorstel wordt aangenomen kan de rechter hier zorg voor dra-
gen door een reisverbod op te leggen als vrijheidsbeperkende maatregel.

Verschillen tussen juridische middelen met betrekking tot vrijheidsbeperkingen
Vrijheidsbeperkingen die worden opgelegd als bijzondere voorwaarde bij een voorwaardelijke veroordeling, 
als bijzondere voorwaarde bij voorwaardelijke invrijheidstelling en als zelfstandige maatregel verschillen van 
elkaar in het moment waarop deze kunnen worden opgelegd, het doel van de vrijheidsbeperking en de duur 
van de vrijheidsbeperking. Deze verschillen zullen kort hieronder worden besproken.

Bijzondere voorwaarden bij voorwaardelijke veroordeling
De rechter kan een verdachte in bepaalde situaties voorwaardelijk veroordelen, bijvoorbeeld bij een gevan-
genisstraf van maximaal twee jaar.71 Bij een gevangenisstraf van twee tot vier jaar kan de rechter beslissen om 
maximaal twee jaar niet ten uitvoer te leggen.72 De vrijheidsbeperkingen als bijzondere voorwaarde bij voor-
waardelijke veroordeling staan naast beveiliging van de samenleving en het voorkomen van recidive ook in 
het teken van bestraffing.73 De wenselijkheid van het opleggen van een voorwaardelijke gevangenisstraf met 
bijzondere voorwaarden wordt beoordeeld op basis van de doelen van de bestraffing en de bereidheid van 
de verdachte zich aan de voorwaarden te houden. Wanneer een verdachte niet de intentie toont om de maat-
regelen na te leven is een voorwaardelijke veroordeling niet zinvol.74 

De meldplicht, het locatieverbod en het locatiegebod gelden als ze worden opgelegd als bijzondere voor-
waarde bij voorwaardelijke veroordeling maximaal voor de duur van de proeftijd.75 De duur van de proeftijd 
wordt vastgesteld door de rechter en mag in beginsel maximaal drie jaar duren.76 Wanneer er ‘ernstig reke-
ning mee moet worden gehouden dat de veroordeelde wederom een misdrijf zal begaan dat gericht is tegen 
of gevaar veroorzaakt voor de onaantastbaarheid van het lichaam van een of meer personen’ dan kan de 

69 Het vijfde lid van art. 38z Sr zoals opgenomen in de consultatieversie van het wetsvoorstel luidt als volgt: De 
rechter kan bij de last als bedoeld in het derde lid één of meer van de volgende vrijheidsbeperkende voor-
waarden opnemen:

 a. zich niet op te houden in een bepaald gebied;
 b. zich te onthouden van contact met een bepaalde persoon of bepaalde personen of instellingen;
 c. zich op bepaalde tijdstippen te melden bij de daartoe aangewezen opsporingsambtenaar;
 d. niet naar bepaalde gebieden te reizen;
 e. zich niet te vestigen in een bepaald gebied;
 f. te verhuizen uit een bepaald gebied.
70 Art. 38z lid 4(f ) 13 Sr zoals weergegeven in de Consultatieversie van het Wetsvoorstel langdurig toezicht 27 

maart 2012.
71 Art. 14a lid 1 Sr.
72 Art 14 a lid 2 Sr.
73 Kamerstukken II 2009/10, 32 319, nr. 3, p. 14.
74 Kamerstukken II 2009/10, 32 319, nr. 3, p. 2.
75 Art. 14c lid 2 Sr.
76 Art. 14b Sr.



17Barrières tegen kindersekstoerisme

proeftijd maximaal tien jaar duren. De proeftijd kan eenmalig met maximaal twee jaar worden verlengd.77 
‘Indien er ernstig rekening mee moet worden gehouden dat de veroordeelde wederom een misdrijf zal be-
gaan dat gericht is tegen of gevaar veroorzaakt voor de onaantastbaarheid van het lichaam van een of meer 
personen’ dan kan de rechter beslissen dat de bijzondere voorwaarden bij de voorwaardelijke veroordeling 
en het toezicht op de naleving van deze voorwaarden direct uitvoerbaar zijn.78 Het instellen van hoger beroep 
heeft dan geen schorsende werking.

Vrijheidsbeperkende maatregel bij veroordeling
Ter beveiliging van de maatschappij of ter voorkoming van recidive kan de rechter ook een vrijheidsbeper-
kende maatregel opleggen.79 Het belangrijkste verschil tussen een vrijheidsbeperking als bijzondere voor-
waarde bij voorwaardelijke veroordeling en een vrijheidsbeperking als vrijheidsbeperkende maatregel is dat 
een vrijheidsbeperkende maatregel zowel afzonderlijk als in combinatie met een straf of maatregel kan wor-
den opgelegd.80 De vrijheidsbeperkende maatregel is in essentie minder gericht op bestraffing. Een vrijheids-
beperkende maatregel kan uitsluitend worden opgelegd wanneer een verdachte schuldig is aan een strafbaar 
feit, maar de duur en de inhoud van deze maatregel wordt niet bepaald door de ernst van dit strafbare feit.81

Het contactverbod, het locatieverbod en de meldplicht als vrijheidsbeperkende maatregel bij veroordeling 
door de rechter kan voor een periode van ten hoogste twee jaren worden opgelegd.82 De rechter kan bepalen 
dat een vrijheidsbeperkende maatregel bij veroordeling dadelijk uitvoerbaar is ‘indien er ernstig rekening 
mee moet worden gehouden dat de verdachte opnieuw een strafbaar feit pleegt of zich belastend gedraagt 
jegens een bepaalde persoon of bepaalde personen’.83 

Bijzondere voorwaarden bij voorwaardelijke invrijheidstelling
Wanneer een veroordeelde tweederde van zijn straf heeft uitgezeten wordt de veroordeelde in beginsel voor-
waardelijk vrijgelaten.84 Daarbij kunnen bijzondere voorwaarden worden gesteld in het teken van begeleide 
terugkeer in de samenleving. Deze bijzondere voorwaarden hebben als doel om de samenleving te beveiligen 
en recidive te voorkomen.85 Het Openbaar Ministerie neemt de beslissing over het stellen van bijzondere 
voorwaarden,86 na advies van de directeur van de penitentiaire inrichting.87 Ook de reclassering kan een ad-
vies uitbrengen over bijzondere voorwaarden.88

De proeftijd van de algemene voorwaarde bij voorwaardelijke invrijheidstelling is gelijk aan de periode van de 
voorwaardelijke invrijheidstelling. Bij voorwaardelijke invrijheidstelling bepaalt het Openbaar Ministerie de 
duur van de proeftijd van de bijzondere voorwaarden, zoals het contactverbod, het locatieverbod, de meld-
plicht en het locatiegebod. De duur van de proeftijd bij de bijzondere voorwaarden mag echter niet langer zijn 
dan de periode van voorwaardelijke invrijheidstelling.89 

77 Art. 14f Sr.
78 Art. 14eSr.
79 Art. 38v lid 1 Sr,
80 Art. 38v lid 6 Sr.
81 Memorie van antwoord (32551) Wijziging van het Wetboek van Strafrecht en het Wetboek van Strafvordering 

in verband met de invoering van een rechterlijke vrijheidsbeperkende maatregel (rechterlijk gebieds- of 
contactverbod), 30 september 2011.

82 Art. 38v lid 3 Sr.
83 Art. 38v lid 4 Sr.
84 Art. 15 lid 1 en 2 Sr. Als een veroordeelde een gevangenisstraf van één tot twee jaar heeft gekregen dan komt 

hij voorwaardelijk vrij op het moment dat hij ten minste één jaar en eenderde van het resterende deel heeft 
uitgezeten. 

85 Kamerstukken II 2009/10, 32 319, nr. 3, p. 14.
86 Art. 15a lid 5 Sr.
87 Art. 15a lid 6 Sr.
88 Art. 15a lid 6 Sr.
89 Art. 15c lid 3 Sr.



18Barrières tegen kindersekstoerisme

Vrijheidsbeperkende maatregelen uit het wetsvoorstel langdurig toezicht
Het langdurige tot levenslange toezicht heeft als doel om recidive verder te verminderen. Artikel 38z Sr van 
de consultatieversie van het wetsvoorstel verwoordt dit als volgt:

‘Ter bescherming van de veiligheid van de maatschappij, personen, slachtoffers of goederen kan de 
rechter ambtshalve of op vordering van de officier van justitie, een maatregel strekkende tot gedrags-
beïnvloeding of langdurige vrijheidsbeperking voor de duur van vijf jaren opleggen aan de verdachte 
aan wie bij de rechterlijke uitspraak terbeschikkingstelling met verpleging van overheidswege of een 
gevangenisstraf wegens een misdrijf omschreven in de artikelen 240b, 242 tot en met 250 of 273f van 
het Wetboek van strafrecht wordt opgelegd.’

Als het wetsvoorstel over langdurig toezicht zal worden aangenomen in de vorm zoals deze ter consultatie is 
voorgelegd kan de rechter een vrijheidsbeperkende maatregel – een meldplicht, een contactverbod en een 
reisverbod – opleggen voor de duur van vijf jaar. Om ten uitvoer te worden gelegd – na de uitvoering van de 
straf – moet het Openbaar Ministerie wel een vordering tot tenuitvoerlegging van de opgelegde maatregel 
indienen bij de rechter die in eerste aanleg kennisgenomen heeft van het misdrijf ter zake waarvan de maat-
regel is opgelegd.90 De termijn van vijf jaar kan telkens op vordering van het Openbaar Ministerie door de 
rechter met een periode van vijf jaar worden verlengd indien het recidiverisico of de bescherming van slacht-
offers of getuigen dat verlangt.91 Het wetsvoorstel biedt daarmee de mogelijkheid om zedendelinquenten 
onder langdurig intensief toezicht te plaatsen en de resocialisatie aan strikte voorwaarden te verbinden. De 
duur van de maatregelen is niet afhankelijk van het gepleegde delict of de duur van de opgelegde straf en kan 
indien nodig levenslang plaatsvinden. De maatregel of de voorwaarden kunnen door de rechter wel worden 
gewijzigd of opgeheven op verzoek van de veroordeelde of het Openbaar Ministerie.92

Als het wetsvoorstel met betrekking tot levenslang toezicht zal worden aangenomen kan de rechter ook bij 
het opleggen van vrijheidsbeperkende maatregelen beslissen dat de uitvoering van de maatregel dadelijk 
uitvoerbaar is.93 Dit laatste is belangrijk bij het opleggen van een reisverbod, omdat anders het risico bestaat 
dat de veroordeelde direct naar het buitenland vertrekt.

Toezicht op de vrijheidsbeperking
Het Openbaar Ministerie is belast met de naleving van de bijzondere voorwaarden bij een voorwaardelijke 
veroordeling94 en bij een voorwaardelijke invrijheidstelling.95 De rechter kan een reclasseringsinstelling op-
dracht geven om toezicht te houden op de naleving van de voorwaarden en de veroordeelde te begeleiden.96,97 
Een algemene voorwaarde bij voorwaardelijke veroordeling en voorwaardelijke invrijheidstelling is dat – als 
er bijzondere voorwaarden zijn gesteld – de veroordeelde medewerking verleent aan het reclasserings-
toezicht.98,99

Als het wetsvoorstel met betrekking tot langdurig toezicht in de vorm van de consultatieversie wordt aange-
nomen dan zal het Openbaar Ministerie ook verantwoordelijk zijn voor de naleving van de maatregelen bij 
het langdurige toezicht. De reclassering zal de veroordeelde zedendelinquenten begeleiden bij de naleving 
van de maatregelen.100 Het levenslange toezicht heeft als doel om recidive verder te verminderen. Om dit doel 
daadwerkelijk te behalen is goed toezicht van de reclassering vereist. De Nationaal rapporteur benadrukt het 

90 Art. 38z lid 2 Sr zoals weergegeven in de Consultatieversie van het Wetsvoorstel langdurig toezicht, 27 maart 
2012.

91 Art. 38z lid 7 Sr zoals weergegeven in de Consultatieversie van het Wetsvoorstel langdurig toezicht, 27 maart 2012.
92 Art. 38z lid 9 Sr zoals weergegeven in de Consultatieversie van het Wetsvoorstel langdurig toezicht, 27 maart 2012.
93 Art. 38z lid 13 Sr zoals weergegeven in de Consultatieversie van het Wetsvoorstel langdurig toezicht, 27 maart 2012.
94 Art. 14d lid 1 Sr.
95 Art. 15b lid 1 Sr.
96 Art. 14d lid 2 Sr.
97 Art. 15b lid 2 Sr.
98 Art. 14c lid 1 sub b Sr.
99 Art. 15a lid 1 sub b Sr.
100 Art. 38z lid 8 Sr zoals weergegeven in de Consultatieversie van het Wetsvoorstel langdurig toezicht, 27 maart 2012.



19Barrières tegen kindersekstoerisme

belang van effectief toezicht. Overigens wordt in de memorie van toelichting bij het wetsvoorstel aangegeven 
dat langdurig toezicht leidt tot extra reclasseringskosten.101 Het is evenwel belangrijk voor de effectiviteit van 
het toezicht dat er daadwerkelijk wordt geïnvesteerd in reclasseringstoezicht.

Elektronisch toezicht
Aan de bijzondere voorwaarden bij een voorwaardelijke veroordeling en voorwaardelijke invrijheidstelling 
kan elektronisch toezicht worden verbonden.102,103 Vooral bij een locatieverbod of locatiegebod is dit een 
effectief middel om de naleving van de bijzondere voorwaarden te controleren. In de memorie van toelich-
ting bij de Wijziging van het Wetboek van Strafrecht in verband met wijzigingen van de regeling van de 
voorwaardelijke veroordeling en de regeling van de voorwaardelijke invrijheidstelling staat dat een locatie-
verbod veelal wordt toegepast in combinatie met elektronisch toezicht en dat ook een locatiegebod kan 
worden gecontroleerd middels elektronisch toezicht.104

Gevolgen van het niet naleven van de voorwaarden of de maatregelen
Wanneer de veroordeelde de bijzondere of algemene voorwaarden bij een voorwaardelijke veroordeling niet 
naleeft dan kan dit betekenen dat hij of zij de niet ten uitvoer gelegde straf alsnog moet uitzitten.105 Ook 
wanneer een veroordeelde de voorwaarden bij voorwaardelijke invrijheidstelling schendt is dit niet zonder 
gevolgen.106 De voorwaardelijke invrijheidstelling kan in zijn geheel of gedeeltelijk worden herroepen als de 
veroordeelde de voorwaarden schendt.107 Dit betekent dat de veroordeelde alsnog een deel van zijn straf moet 
uitzitten. Bij het opleggen van een vrijheidsbeperkende maatregel in de zin van artikel 38v Sr beveelt de 
rechter dat vervangende hechtenis zal worden toegepast wanneer de maatregel niet wordt nageleefd.108 De 
rechter bepaalt de duur van de vervangende hechtenis,109 welke maximaal zes maanden bedraagt.110

2.2 Weigering van een paspoort aan zedendelinquenten met een hoog recidiverisico
Op basis van de Paspoortwet is het al mogelijk om veroordeelde pedoseksuelen te beletten om naar het 
buitenland te reizen teneinde zich daar schuldig te maken aan zedendelicten met kinderen. Deze mogelijk-
heid om het uitreizen te beletten wordt reeds benut voor drugsdelinquenten. Aangezien seksueel geweld 
tegen kinderen een ernstig misdrijf is dat een kwetsbare groep slachtoffers raakt zou deze mogelijkheid in 
bepaalde situaties ook benut dienen te worden voor veroordeelde pedoseksuelen. Vanwege de grote inbreuk 
op de bewegingsvrijheid van een persoon zou deze mogelijkheid alleen ten aanzien van pedoseksuelen met 
een hoog recidiverisico moeten worden benut. 

Artikel 24 lid a van de Paspoortwet
Op basis van de Paspoortwet is het mogelijk om personen op specifieke gronden een paspoort te weigeren. 
Veroordeelde zedendelinquenten kan een paspoort worden geweigerd op basis van artikel 24 lid a van de 
Paspoortwet. Dat artikel geeft ‘Onze Minister die het aangaat, onderscheidenlijk een met de uitvoering van 
deze wet belaste autoriteit die het aangaat’ de mogelijkheid om een paspoort te weigeren of vervallen te 

101 Consultatieversie Wetsvoorstel langdurig toezicht, 27 maart 2012, www.rijksoverheid.nl/documenten-en-
publicaties/kamerstukken/2012/03/27/consultatieversie-wetsvoorstel-en-memorie-van-toelichting-langdu-
rig-toezicht.html (geraadpleegd 1 augustus 2013).

102 Art. 14c lid 3 Sr.
103 Art. 15a lid 4 Sr.
104 Kamerstukken II 2009/10, 32 319, nr. 3, p. 8.
105 Art. 14fa Sr bepaalt dat een veroordeelde kan worden aangehouden en ingesloten bij een ernstig vermoeden 

dat de veroordeelde de voorwaarden niet naleeft. De rechter-commissaris beslist vervolgens binnen drie 
dagen over de voorlopige tenuitvoerlegging van de niet ten uitvoer gelegde straf. Art. 14g lid 1 Sr bepaalt dat 
de rechter tenuitvoerlegging van de niet tenuitvoergelegde straf kan gelasten.

106 Art. 15h lid 1 Sr bepaalt dat het OM de aanhouding van een veroordeelde kan bevelen wanneer er ernstige 
redenen bestaan voor het vermoeden van schending van de voorwaarden.

107 Art. 15g Sr.
108 Art. 38w lid 1 Sr.
109 Art. 38w lid 2 Sr.
110 Art. 38w lid 3 Sr.



20Barrières tegen kindersekstoerisme

verklaren als ‘het gegronde vermoeden bestaat dat de betrokken persoon zich schuldig zal maken aan gedra-
gingen welke naar het recht geldend in Nederland, Aruba, Curaçao of Sint Maarten misdrijven opleveren en 
tot de strafbaarstelling waarvan een het Koninkrijk bindend verdrag verplicht en hij binnen of buiten het 
Koninkrijk in de voorafgaande tien jaar wegens zodanige gedragingen of medeplichtigheid daaraan onher-
roepelijk is veroordeeld’. Bij ‘Onze Minister die het aangaat’ dient onder andere gedacht te worden aan de 
minister van Veiligheid en Justitie.111 

De gedragingen waarvoor een persoon in de afgelopen tien jaar is veroordeeld en waarvan een gegrond 
vermoeden bestaat dat de betrokkene zich er weer schuldig aan zal maken moet aan twee voorwaarden vol-
doen.
•	 De gedragingen zijn misdrijven in Nederland;
•	 Nederland is volgens een bindend verdrag verplicht om dit misdrijf strafbaar te stellen.

Kindersekstoerisme voldoet aan beide voorwaarden. Seksueel geweld tegen kinderen gepleegd in binnen- of 
buitenland is een misdrijf. Seksueel geweld tegen kinderen is een misdrijf op basis de artikelen 240b, 242 tot 
en met 250 en 273f van het Wetboek van Strafrecht. Op basis van artikel 5 Sr zijn deze gedragingen ook straf-
baar wanneer deze misdrijven in het buitenland zijn gepleegd. Dit betekent dat alle vormen van seksueel 
geweld gepleegd in het buitenland misdrijven zijn volgens de Nederlandse wet. 

Nederland is op basis van verschillende bindende internationale verdragen verplicht om seksueel geweld 
tegen kinderen, inclusief kindersekstoerisme, strafbaar te stellen. Deze verplichting volgt uit bepalingen in 
het Optioneel Protocol112 bij het VN-Verdrag inzake de Rechten van het Kind (2000), het Verdrag van Lanza-
rote (2007)113 en Richtlijn 2011/93/EU van het Europees Parlement en de Raad ter bestrijding van seksueel 
misbruik en seksuele uitbuiting van kinderen en kinderpornografie (2011).114 De memorie van toelichting bij 
de Paspoortwet bevat een bijlage met verdragen waarbij Nederland partij was en die verplichtingen bevatten 
om bepaalde misdrijven strafbaar te stellen.115 Hier wordt expliciet verwezen naar verdragen met betrekking 
tot handel in vrouwen en kinderen.116 Dit zijn echter slechts de verdragen die Nederland op dat moment ge-
ratificeerd had. Uit de formulering van de wet of de memorie van toelichting blijkt niet dat deze opsomming 
bedoeld is als een limitatieve opsomming. 

Gebruik van artikel 24 van de Paspoortwet en jurisprudentie
In april 2013 stonden 94 personen gesignaleerd als personen die een paspoort geweigerd wordt op basis van 
artikel 24 lid a van de Paspoortwet. Het merendeel van deze personen staat gesignaleerd vanwege drugsde-
licten.117 Op www.rechtspraak.nl zijn geen rechtszaken met betrekking tot artikel 24 lid a van de Paspoortwet 
te vinden. Wel blijkt uit de jurisprudentie dat de rechter weigering of vervallenverklaring van een paspoort 
niet per definitie strijdig acht met het recht op bewegingsvrijheid. In 1983 bepaalde de Afdeling Rechtspraak 

111 Kamerstukken II 1999/00, 26 977 (R1644), nr. 3, p. 18. In de memorie van toelichting bij de Wijziging van de 
Paspoortwet werd in de eerste plaats gedoeld op art. 24 lid b. 

112 Facultatief Protocol inzake de verkoop van kinderen, kinderprostitutie en kinderpornografie bij het Verdrag 
inzake de rechten van het kind (New York, 25 mei 2000), Trb. 2001, 63 en 130. 

113 Verdrag inzake de bescherming van kinderen tegen seksuele uitbuiting en seksueel misbruik (Verdrag van 
Lanzarote), Lanzarote, 25 oktober 2007, Trb. 2008, 58.

114 Kamerstukken II 2012/13, 33 580, nr. 2. Zie bijlage 1 voor een overzicht. Richtlijn 2011/93/EU moet uiterlijk op 
18 december 2013 geïmplementeerd zijn door Nederland.

115 Kamerstukken II 1987/88, 20393 (R 1343), nr. 3.
116 De Internationale Regeling tot bestrijding van de zogenaamde handel in vrouwen en meisjes (1904), het 

Verdrag tot bestrijding van de zogenaamde handel in vrouwen en meisjes (1910) en het Internationaal Ver-
drag ter bestrijding van de handel in vrouwen en kinderen (1921), het Internationaal Verdrag ter bestrijding 
van de handel in meerderjarige vrouwen (1933) en het Protocol tot wijziging van beide voorgenoemde ver-
dragen (1947).

117 Deze gegevens zijn afkomstig van het Agentschap basisadministratie persoonsgegevens en reisdocumen-
ten. Deze gegevens zijn ontvangen op 22 april 2013.



21Barrières tegen kindersekstoerisme

van de Raad van State dat intrekking van een paspoort niet in strijd is met dit recht zoals neergelegd in artikel 
12 van het Internationaal Verdrag inzake burgerrechten en politieke rechten.118

Beperking van artikel 24 van de Paspoortwet als barrière 
Artikel 24 van de Paspoortwet kent wel een beperking als barrière voor kindersekstoerisme. Uitsluitend pas-
poorten kunnen namelijk worden geweigerd of vervallen worden verklaard. Artikel 46a van de Paspoortwet 
bepaalt dat een Nederlandse identiteitskaart niet kan worden geweigerd of vervallen kan worden verklaard. 
Dit betekent dat personen die geen paspoort wordt verleend nog steeds naar vrijwel alle Europese bestem-
mingslanden kunnen reizen. Het risico bestaat dan dat ze met een Nederlandse identiteitskaart vertrekken 
naar Europese bestemmingslanden voor kindersekstoerisme zoals Estland, Tsjechië en Bulgarije. 

Procedure signalering en weigering
Artikel 24 lid a van de Paspoortwet bepaalt dat een weigering of vervallenverklaring kan geschieden op ver-
zoek van Onze Minister die het aangaat. Aan de minister wordt in verband met het doen van een verzoek tot 
weigering of vervallenverklaring toegang verstrekt tot justitiële gegevens.119 Na marginale toetsing van het 
verzoek van de minister wordt de persoon op wie het verzoek betrekking heeft geregistreerd in het Register 
paspoortsignaleringen. Wanneer de gronden op basis waarvan iemand is gesignaleerd niet langer van toe-
passing zijn wordt diegene uit het Register paspoortsignaleringen verwijderd. De signalering in het Register 
paspoortsignaleringen duurt in beginsel maximaal twee jaar.120

Het Agentschap basisadministratie persoonsgegevens en reisdocumenten informeert paspoortuitgevende 
instanties, zoals gemeenten en ambassades, over signaleringen. Het is de verantwoordelijkheid van de pas-
poortuitgevende instantie om de signaleringen te verwerken en te raadplegen bij te nemen beslissingen over 
gesignaleerde personen. De uiteindelijke beslissing tot het niet verstrekken van een reisdocument wordt 
genomen door de tot weigering of vervallen verklaren bevoegde instantie. 

De vermelding van de personalia in het Register paspoortsignalering is geen besluit in de zin van de Alge-
mene wet bestuursrecht, omdat de vermelding niet gericht is op enig rechtsgevolg. Dit betekent dat perso-
nen die in het register zijn opgenomen geen bezwaar kunnen aantekenen en niet in beroep kunnen gaan. 
Wanneer deze persoon daadwerkelijk een paspoort is geweigerd of zijn paspoort vervallen is verklaard door 
een paspoortuitgevende instantie kan wel bezwaar of beroep worden aangetekend.121

Wanneer een persoon gesignaleerd staat in het Register paspoortsignaleringen kan aan hem een paspoort 
worden geweigerd of kan zijn paspoort vervallen worden verklaard. Wanneer een paspoort vervallen wordt 
verklaard wordt dat paspoort niet direct ingenomen. Paspoortuitgevende instanties, autoriteiten belast met 
de grensbewaking en de politie zijn wel bevoegd om een paspoort in te houden.122 Aan de grens bestaat de 
kans dat de vervallenverklaring niet wordt opgemerkt. Personen belast met grensbewaking hebben toegang 
tot het Register paspoortsignaleringen. Er wordt echter aan de grens niet systematisch gecontroleerd of het 
paspoort dat iemand bij zich draagt vervallen is verklaard. Signalering in het Register paspoortsignalering 
levert daardoor geen garantie dat een persoon wordt belet om het land waar hij zich bevindt te verlaten.

2.3 Informatiedeling ten behoeve van de preventie van kindersekstoerisme
De Nationaal rapporteur is van oordeel dat de verantwoordelijkheid van de overheid om zich in te spannen 
om recidive van veroordeelde Nederlandse pedoseksuelen te voorkomen niet kan stoppen bij de Nederland-
se grens. Wanneer de Nederlandse rechter veroordeelde zedendelinquenten een verbod oplegt zoals een 
verbod op vrijwilligerswerk of een locatieverbod voor scholen dan zou zij er ook op toe moeten kunnen zien 
dat dat de veroordeelde deze voorwaarden ook niet schendt in het buitenland. Aangezien het Nederlandse 

118 Uitspraak van de Afdeling Rechtspraak van de Raad van State van 11 november 1983 (nr. A-2.3502(1981).
119 Art. 20 lid a Besluit justitiële gegevens.
120 Art. 25 lid 5 Ppw. Signalering wordt na twee jaar automatisch uit het register verwijderd indien niet uitdruk-

kelijk om handhaving daarvan wordt verzocht. Zie art. 1.4 Aanwijzing paspoortsignalering. 
121 Afdeling Bestuursrechtspraak van de Raad van State van 6 juni 2007, zaaknummer 200606713/1.
122 Art. 55 Ppw.



22Barrières tegen kindersekstoerisme

Openbaar Ministerie geen jurisdictie heeft in het buitenland is samenwerking met lokale autoriteiten en 
organisaties daarbij essentieel. In deze paragraaf worden drie vormen van informatiedeling ter preventie van 
kindersekstoerisme besproken: informatiedeling met lokale organisaties, spontane informatiedeling met 
lokale autoriteiten en organisaties en het delen van informatie over paspoortsignaleringen met lokale auto-
riteiten.

Het opvragen van een Verklaring Omtrent het Gedrag door lokale organisaties
Om te voorkomen dat veroordeelde pedoseksuelen een functie bekleden waarin ze intensief in contact ko-
men met kinderen is het verplicht om voor bepaalde beroepen – zoals medewerker van een kinderdagverblijf 
– een Verklaring Omtrent het Gedrag (VOG) te overleggen. De Nationaal rapporteur is van oordeel dat de 
Nederlandse overheid zich zou moeten inspannen om te voorkomen dat veroordeelde Nederlandse pedosek-
suelen naar het buitenland uitwijken om daar een functie te bekleden waarin ze intensief in contact komen 
met kinderen. Daarom zouden buitenlandse organisaties op eenvoudige wijze moeten kunnen achterhalen 
of een beoogde werknemer of vrijwilliger belet zou moeten worden om met kinderen te werken.

De staatssecretaris van Veiligheid en Justitie heeft de eerste stappen gezet om de VOG ook in te zetten als 
barrière voor buitenlandse pedoseksuelen om in Nederland (vrijwilligers-) werk te verrichten waarbij zij in 
contact komen met kinderen. In een brief aan de Tweede Kamer schreef de staatssecretaris op 9 januari 2013 
dat ‘sinds 1 oktober jl. bij alle VOG-aanvragen van personen die belast zijn met de zorg voor minderjarigen in 
de kinderopvang, de jeugdzorg en het onderwijs, justitiële gegevens uit het EU-land van nationaliteit opge-
vraagd. […] De justitiële gegevens worden uitgewisseld via het Europees Strafregister Informatiesysteem 
(ECRIS). Justis [de screeningsautoriteit van het Ministerie van Veiligheid en Justitie] betrekt deze buiten-
landse juridische gegevens in de beoordeling van de VOG.’ Nederland wisselt op vrijwillige basis informatie 
uit met het merendeel van de EU-lidstaten. ‘Landen hebben vanaf december 2013 de verplichting om uitvoe-
ring te geven aan de richtlijn tot bestrijding van seksueel misbruik en uitbuiting van kinderen, op grond 
waarvan de gegevens worden uitgewisseld’. 123

Ook buitenlandse organisaties kunnen een toekomstige Nederlandse werknemer of vrijwilliger verzoeken om 
een VOG te overleggen. Een VOG is echter momenteel nog niet beschikbaar in een andere dan de Nederlandse 
taal. Ook het aanvraagformulier, dat voor een deel door de buitenlandse werkgever moet worden ingevuld, is 
momenteel alleen beschikbaar in de Nederlandse taal. Dit vormt een ernstige belemmering voor buitenland-
se werkgevers en organisaties om de werknemer of vrijwilliger te verzoeken een VOG aan te vragen.

Spontane informatiedeling over verdachten van kindersekstoerisme
Het delen van informatie speelt een belangrijke rol bij de preventie van kindersekstoerisme. Als Nederlandse 
autoriteiten vermoeden dat veroordeelde pedoseksuelen zich in een bestemmingsland voor kindersekstoe-
risme bevinden of van plan zijn om daar naartoe te reizen dan zouden deze autoriteiten deze informatie 
moeten kunnen delen met lokale organisaties. Dit geldt des te meer wanneer er aan een veroordeelde zeden-
delinquent vrijheidsbeperkingen zijn opgelegd vanwege een hoog recidiverisico. In het vervolg van deze 
paragraaf wordt besproken in hoeverre Nederlandse autoriteiten bevoegd zijn om spontaan informatie te 
delen met verschillende buitenlandse autoriteiten en organisaties. Spontane informatiedeling is informa-
tiedeling waaraan geen verzoek van de buitenlandse organisaties vooraf is gegaan. 

Spontane deling van politie-informatie aan buitenlandse autoriteiten
Nederlandse politieautoriteiten mogen politiegegevens onder bepaalde voorwaarden delen met buiten-
landse politieautoriteiten. Artikel 5:1 van het Besluit politiegegevens bepaalt dat politieautoriteiten politie-
gegevens mogen verstrekken aan buitenlandse politieautoriteiten ‘voorzover dit noodzakelijk is voor de 
goede uitvoering van de politietaak in het Europese deel van Nederland, danwel voorzover dit noodzakelijk 
is voor de goede uitvoering van de politietaak in het desbetreffende land’ als er sprake is van ‘de opsporing 
van een ernstig misdrijf of de voorkoming van een ernstig gevaar voor de openbare orde’.124

123 Kamerstukken II 2012/13, 33 400 VI, nr. 87.
124 Art. 5:1 lid 1(a) Besluit politiegegevens.



23Barrières tegen kindersekstoerisme

Aan autoriteiten belast met de voorkoming en opsporing van strafbare feiten in EU-lidstaten mogen politie-
autoriteiten politiegegevens verstrekken onder gelijke voorwaarden als aan politieambtenaren in Neder-
land.125 Dit schept extra mogelijkheden in hulp aan Europese bestemmingslanden zoals Estland, Tsjechië en 
Bulgarije. 

De bovenstaande bepalingen hebben uitsluiten betrekking op politiegegevens en niet op justitiële informa-
tie. Nederlandse politieautoriteiten mogen geen justitiële informatie delen met buitenlandse autoriteiten.

Spontane deling van justitiële informatie 
Artikel 7 van de EU rechtshulpovereenkomst (2000) geeft justitiële autoriteiten de mogelijkheid om spontaan 
informatie over te dragen aan buitenlandse autoriteiten van andere EU-lidstaten.126 Dit geeft justitiële auto-
riteiten mogelijkheden om informatie te delen met Europese bestemmingslanden. Spontaan verstrekte jus-
titiële informatie mag alleen na inwilliging van een rechtshulpverzoek gebruikt worden in een strafproces. 
Zie voor de bestaande mogelijkheden tot internationale rechtshulp hoofdstuk 3 Opsporing en vervolging van 
Nederlandse kindersekstoeristen. 

Delen van informatie met NGO’s
In sommige landen spelen NGO’s een grote rol bij de opsporing van kindersekstoerisme. In Cambodja levert 
APLE (Action pour les Enfants) bijvoorbeeld een belangrijke bijdrage aan de opsporing van seksueel geweld tegen 
kinderen.127 In dit kader kan het wenselijk zijn dat Nederlandse autoriteiten niet alleen gegevens delen met 
buitenlandse autoriteiten, maar ook met betrouwbare buitenlandse NGO’s die een rol spelen bij de opspo-
ring van kindersekstoeristen. 

Op grond van artikel 5:10 van het Besluit politiegegevens kunnen Nederlandse politieautoriteiten onder be-
paalde voorwaarden politiegegevens afkomstig uit andere EU-lidstaten delen met personen of instanties met 
een particuliere taak.128 Voor het delen van informatie afkomstig uit andere EU-lidstaten met lokale NGO’s 
lijkt derhalve een basis aanwezig te zijn. Of dit naar analogie ook geldt voor het – onder dezelfde voorwaar-
den – delen van eigen politie-informatie lijkt niet onlogisch maar dit staat niet expliciet vermeld.

125 Art. 5:3 lid 1 Besluit politiegegevens. 
126 Art. 7 lid 1 EU rechtshulpovereenkomst: ‘De bevoegde autoriteiten van de lidstaten kunnen binnen de gren-

zen van het nationale recht, zonder een daartoe strekkend verzoek, gegevens uitwisselen met betrekking 
tot strafbare feiten en vergrijpen tegen voorschriften betreffende de orde, bedoeld in artikel 3, lid 1, waarvan 
de bestraffing of behandeling op het tijdstip waarop de gegevens worden verstrekt tot de bevoegdheid be-
hoort van de ontvangende autoriteit’. 

127 Detectives van APLE verzamelen bewijsmateriaal tegen kindersekstoeristen ter ondersteuning van de lo-
kale politie en Interpol, advocaten en maatschappelijk werkers van APLE bieden rechtsbijstand en onder-
steuning aan het slachtoffer en de ouders. In samenwerking met partnerorganisatie Terre des Hommes 
Nederland worden momenteel vergelijkbare projecten opgestart in Indonesië, de Filipijnen, India en Nepal. 
Zie www.terredeshommes.nl/wordtvervolgd (geraadpleegd op 2 augustus 2013).

128 Art. 5:10 Besluit politiegegevens:
 1.  Politiegegevens, die zijn ontvangen van een andere lidstaat van de Europese Unie, kunnen worden 

doorgegeven aan een instantie met een particuliere taak indien:
 a.  de bevoegde autoriteit van de lidstaat, waarvan de gegevens afkomstig zijn, heeft ingestemd met die 

doorgifte;
 b.  geen gerechtvaardigde belangen van de betrokkene zich tegen doorgifte verzetten, en
 c.  in bijzondere gevallen de doorgifte essentieel is voor de persoon of instantie die de gegevens doorgeeft 

aan de betreffende instantie ten behoeve van:
  1°. de uitvoering van haar wettelijke taken;
  2°.  de preventie, het onderzoek, de opsporing of de vervolging van strafbare feiten en de tenuitvoerleg-

ging van straffen;
  3°.  het voorkomen van een onmiddellijke en ernstige bedreiging van de openbare veiligheid, of
  4°.  het voorkomen van een ernstige schending van de rechten van personen.
 2.  Bij de doorgifte, bedoeld in het eerste lid, wordt medegedeeld voor welk doel de gegevens uitsluitend 

verder mogen worden verwerkt.



24Barrières tegen kindersekstoerisme

Delen van informatie over paspoortsignalering
Als een Nederlander een paspoort is geweigerd of zijn paspoort vervallen is verklaard op grond van de Pas-
poortwet dan zou het land waar deze persoon verblijft daar door Nederland van op de hoogte gesteld moeten 
worden. Als de Nederlandse overheid het niet wenselijk acht dat een persoon buiten Nederland verblijft dan 
heeft Nederland ook de verantwoordelijkheid om dat te delen met het buitenland dat daar mogelijk de ge-
volgen van draagt. Deze noodzaak wordt vergroot door het feit dat signalering in het paspoortregister niet 
direct tot gevolg heeft dat het paspoort van de persoon die wordt gesignaleerd ook daadwerkelijk wordt af-
genomen. Daar aan de Nederlandse grens niet systematisch wordt gecontroleerd of een persoon geregis-
treerd staat in het Register paspoortsignalering is het mogelijk dat gesignaleerde personen Nederland toch 
verlaten.

Of het informeren van buitenlandse autoriteiten over het feit dat een persoon gesignaleerd staat in het Re-
gister paspoortsignalering en/of niet over een geldig Nederlands reisdocument beschikt verkapte uitlevering 
is, is niet geheel helder. Als een persoon op het moment van de verstrekking van deze informatie niet wordt 
verdacht van een misdrijf of niet wordt vervolgd voor een misdrijf, kan er geen sprake zijn van verkapte uit-
levering . In dat geval zou Nederland deze informatie moeten kunnen delen met buitenlandse autoriteiten. 
De vraag of er sprake is van verkapte uitlevering wanneer een persoon in Nederland wel wordt verdacht van 
een misdrijf of daarvoor wordt vervolgd is een vraag voor de rechter.



25Barrières tegen kindersekstoerisme

3 Opsporing en vervolging van Nederlandse kindersekstoeristen

Dit hoofdstuk gaat over de opsporing en vervolging van Nederlandse kindersekstoeristen. Nederland heeft 
een verplichting om barrières op te werpen om te voorkomen dat Nederlanders zich in het buitenland schul-
dig maken aan kindersekstoerisme. Wanneer Nederlanders zich ondanks deze inspanningen toch schuldig 
maken aan seksueel geweld tegen kinderen in het buitenland dan eindigt de Nederlandse verantwoordelijk-
heid niet. Nederland heeft de verplichting om bij te dragen aan de opsporing en vervolging van Nederlandse 
kindersekstoeristen.129 Dit hoofdstuk bespreekt hoe invulling gegeven kan worden aan deze verplichting.

Het eerste deel van dit hoofdstuk gaat over opsporing en vervolging in het bestemmingsland waar de zeden-
delicten zijn gepleegd. De vraag die daarbij zal worden beantwoord is hoe Nederland hulp kan bieden bij de 
opsporing en vervolging van Nederlandse kindersekstoeristen in het buitenland. Het tweede gedeelte gaat 
over opsporing en vervolging van Nederlandse kindersekstoeristen op Nederlandse bodem.

3.1 Opsporing van kindersekstoerisme in bestemmingslanden
Nederland kan niet op eigen initiatief opsporingsactiviteiten ontplooien in andere landen. Wel kan zij lo-
kale autoriteiten hulp bieden bij de opsporing van Nederlandse kindersekstoeristen. 

Hulp bij de opsporing van kindersekstoeristen door politiediensten
Zoals in het vorige hoofdstuk is besproken, bepaalt artikel 5:1 van het Besluit politiegegevens dat Neder-
landse politieautoriteiten onder bepaalde voorwaarden politiegegevens mogen delen met buitenlandse 
politieautoriteiten. De politie kan in beginsel een (politieel) verzoek uit het buitenland inwilligen als het 
gaat om een verzoek om informatie die beschikbaar is in de nationale politiebestanden.130 Als het gaat om 
onder andere informatie waarvoor dwangmiddelen moeten worden toegepast, wanneer bijzondere opspo-
ringsbevoegdheden zijn vereist of wanneer de gevraagde informatie nodig is als bewijsmiddel in het buiten-
land, dan moet doorgeleiding naar het Openbaar Ministerie plaatsvinden.131

Informatie-uitwisseling tussen politiediensten vindt binnen de Europese Unie voornamelijk plaats op grond 
van artikel 39 van de Schengen Uitvoeringsovereenkomst.132 In beginsel wordt de informatie door de ‘met de 
internationale politiesamenwerking centrale autoriteiten’ uitgewisseld. In Nederland vormt de Landelijke 
Informatie Organisatie (LIO) deze centrale autoriteit.133 Van de landen die in hoofdstuk 1 zijn aangemerkt als 
bestemmingslanden voor kindersekstoerisme zijn België, Bulgarije, Duitsland, Estland, Malta, Spanje, Tsje-
chië en Zwitserland partij bij dit verdrag. Nederlandse politiediensten kunnen op basis van dit verdrag infor-
matie uitwisselen met politiediensten in deze landen. Deze informatie mag slechts na toestemming van de 

129 Art. 4 Verdrag inzake de bescherming van kinderen tegen seksuele uitbuiting en seksueel misbruik (Verdrag 
van Lanzarote), Lanzarote, 25 oktober 2007, Trb. 2008, 58.

130 Aanwijzing inzake de informatie-uitwisseling in het kader van de wederzijdse rechtshulp in strafzaken (552i 
Sv.), Stcrt. 28 november 2008, nr. 1079.

131 Aanwijzing inzake de informatie-uitwisseling in het kader van de wederzijdse rechtshulp in strafzaken (552i 
Sv.), Stcrt. 28 november 2008, nr. 1079.

132 Art. 39 lid 1 Schengen Uitvoeringsovereenkomst: De overeenkomstsluitende partijen verbinden zich ertoe 
dat hun politiediensten elkaar, met inachtneming van het nationale recht binnen de grenzen van hun be-
voegdheden, wederzijds bijstand verlenen ten behoeve van de voorkoming en opsporing van strafbare fei-
ten, voorzover het doen of behandelen van een verzoek naar nationaal recht niet aan de justitiële autoritei-
ten is voorbehouden en voor het inwilligen van het verzoek door de aangezochte overeenkomstsluitende 
partij geen dwangmiddelen behoeven te worden toegepast. Wanneer de aangezochte politieautoriteiten 
tot de afdoening van een verzoek niet bevoegd zijn, zenden zij dit aan de bevoegde autoriteiten door.

133 De LIO maakt onderdeel uit van de Landelijke Eenheid. Tot 1 januari 2013 was de dienst Internationale Po-
litiesamenwerking (IPOL) van het KLPD deze centrale autoriteit. Met de komst van de Nationale Politie is 
hiervoor de LIO in de plaats gekomen.



26Barrières tegen kindersekstoerisme

bevoegde justitiële autoriteiten van het land waaraan informatie wordt gevraagd worden gebruikt in een 
strafzaak.134 

Stationering van een liaison officer in landen waar kindersekstoerisme veelvuldig voorkomt
Westerse landen werken samen met bestemmingslanden voor kindersekstoerisme om onderdanen op te 
sporen die zich in de bestemmingslanden schuldig maken aan seksueel geweld tegen kinderen. Een aantal 
Westerse landen vervolgt verdachte kindersekstoeristen in eigen land.135 De Verenigde Staten zet niet alleen 
in op samenwerking en vervolging in eigen land, maar ontplooit ook opsporingsactiviteiten in deze lan-
den.136 Nederland mag zelf geen opsporingsactiviteiten ontplooien in het buitenland. Om de samenwerking 
met buitenlandse opsporingsdiensten te bevorderen stationeert Nederland echter wel zogeheten liaison offi-
cers van de politie of de KMar in het buitenland. Zij onderhouden de contacten met buitenlandse opsporings- 
en immigratiediensten, wisselen operationele informatie uit tussen de buitenlandse en Nederlandse opspo-
ringsdiensten ter bestrijding van grensoverschrijdende (zware, georganiseerde) criminaliteit, en adviseren 
de Nederlandse overheid hierover.137 

Van de 69 in hoofdstuk 1 genoemde bestemmingslanden van kindersekstoerisme, worden 43 landen gedekt 
door een Nederlandse liaison officer van de politie of de KMar.138 Van deze 43 landen is in 13 landen een post van 
de politie of de KMar gevestigd, de overige 30 landen (‘accreditatiegebieden’) worden vanuit deze posten 
bediend. Daarnaast worden in twee landen (Albanië en Bulgarije) de zaken voor Nederland behartigd door 
een Belgische liaison officer. Het blijkt dat in maar liefst 11 van de 14 landen waar Nederlandse kindersekstoe-
risten worden vervolgd of zijn veroordeeld (Figuur 1.2) eveneens een Nederlandse liaison officer is gestatio-
neerd of geaccrediteerd.139 Dit gegeven lijkt het belang van een liaison officer te ondersteunen. 24 van de 69 
bestemmingslanden van kindersekstoerisme worden niet gedekt door een liaison officer. Dit betreffen hoofd-
zakelijk Afrikaanse landen (n=10), gevolgd door Aziatische (n=6) en Europese landen (n=5).

In onderstaande tabel is per bestemmingsland weergegeven of, en zo ja, op welke manier het land gedekt is 
via een liaison-officer. De Nationaal rapporteur acht het van groot belang dat de aanwezigheid van liaison 
officers in bestemmingslanden van kindersekstoerisme gewaarborgd is en blijft.

Tabel 3.1 Overzicht van buitenlandse posten en liaison-officers in bestemmingslanden

Land
Politiepost KMar-post Accreditatiegebied Via Benelux 

liaison-officer
Geen 

liaison-officer

Albanië

Argentinië

Australië

Bangladesh

Belize

België

Brazilië

Bulgarije

Burundi

Cambodja

Colombia

134 Artikel 39 lid 2, Schengen Uitvoeringsovereenkomst.
135 Zie §3.4.
136 Stöpler, 2007, pp. 14, 27-28.
137 Schriftelijke informatie KLPD, dienst IPOL, 5 augustus 2013. 
138 Schriftelijke informatie KLPD, dienst IPOL, team Liaison Officers, 5 augustus 2013.
139 Dit zijn de volgende landen (met het aantal aldaar voor kindersekstoerisme vervolgde of veroordeelde Ne-

derlanders): Argentinië (1), Australië (1), Brazilië (1), Cambodja (2), Indonesië (1), Myanmar (1), Spanje (2), 
Suriname (3), Thailand (2), de Verenigde Staten (10) en Zwitserland (1). Alleen in België (5), Duitsland (3) en 
Nepal (1) zijn geen Nederlandse liaison officers actief.



27Barrières tegen kindersekstoerisme

Land
Politiepost KMar-post Accreditatiegebied Via Benelux 

liaison-officer
Geen 

liaison-officer

De Comoren

Costa Rica

Cuba

Dominicaanse 
Republiek

Duitsland

Ecuador

Egypte

El Salvador

Estland

Ethiopië

Fiji

Filipijnen

Gambia

Ghana

Guatemala

Guinee-Bissau

Honduras

India

Indonesië

Jamaica

Jemen

Kameroen

Kaapverdië

Kenia

Laos

Madagaskar

Malawi

Malta

Marokko

Mexico

Moldavië

Mongolië

Myanmar

Namibië

Nepal

Nicaragua

Panama

Paraguay

Peru

Roemenië

Rusland

De Salomons-
eilanden

Senegal

Seychellen

Singapore

Spanje

Sri Lanka

Suriname

Taiwan



28Barrières tegen kindersekstoerisme

Land
Politiepost KMar-post Accreditatiegebied Via Benelux 

liaison-officer
Geen 

liaison-officer

Thailand

Tsjechië

Tunesië

Turkije

Venezuela

Verenigde Staten

Vietnam

Zuid-Afrika

Zwitserland

TOTAAL 11 2 30 2 24

Rechtshulp
Nederland kan buitenlandse autoriteiten zogeheten rechtshulp bieden bij een buitenlands opsporingson-
derzoek naar een Nederlander. Artikel 552h lid 2 Sv definieert verzoeken om rechtshulp als ‘verzoeken tot het 
al dan niet gezamenlijk verrichten van handelingen van onderzoek of het verlenen van medewerking daar-
aan, het toezenden van documenten, dossiers of stukken van overtuiging of het geven van inlichtingen, dan 
wel het betekenen of uitreiken van stukken of het doen van aanzeggingen of mededelingen aan derden.’ 

De inwilliging van rechtshulpverzoeken is gebonden aan voorwaarden. Nederland willigt redelijke rechts-
hulpverzoeken in, ook als dat verzoek niet op een verdrag is gegrond.140 In artikel 552l lid 1 sub a en sub c Sv 
staat dat een rechtshulpverzoek niet wordt ingewilligd als er sprake is van discriminatie of als het verzoek 
betrekking heeft op feiten waarvoor iemand reeds in Nederland wordt vervolgd. Artikel 332l lid 1 sub b Sv 
bepaalt verder dat een rechtshulpverzoek ook niet wordt ingewilligd wanneer iemand eerder is vervolgd voor 
hetzelfde feit (ne bis in idem beginsel) of eerder in kennis is gesteld van niet verdere vervolging. 

Voor inwilliging van rechtshulpverzoeken waarvoor bepaalde dwangmiddelen zijn vereist, is een verdrags-
rechtelijke basis vereist. Voor bijvoorbeeld het horen van personen die niet vrijwillig willen verschijnen, 
verhoor door buitenlandse rechterlijke autoriteiten, een beëdigde verklaring en inbeslagname van bewijs-
materiaal is een rechtshulpverzoek met een verdragsrechtelijke basis vereist.141 Ook voor het gebruik van 
bijzondere opsporingsbevoegdheden is een verdragsrechtelijke grond een vereiste.142 Ten slotte is ook voor 
een telefoontap een verdragsrechtelijke grond vereist.143 Zonder rechtshulpverdrag is het bijvoorbeeld niet 
mogelijk om een huiszoeking te verrichten. Nederland kan dan niet in de woning of de computer van de 
verdachte op zoek naar bewijsmiddelen van seksueel misbruik in het buitenland. 

Rechtshulpverdragen
Zoals hierboven uiteengezet is voor de inwilliging van bepaalde rechtshulpverzoeken een verdragsrechtelijke 
basis vereist. Bij de overwegingen in de EU-Richtlijn ter bestrijding van seksueel misbruik en seksuele uitbui-
ting van kinderen en kinderpornografie worden EU-lidstaten aangemoedigd om de samenwerking met bron-
landen te intensiveren door middel van onder andere rechtshulpverdragen:144 

Wanneer kindersekstoerisme buiten de Unie plaatsvindt, worden de lidstaten aangemoedigd ernaar 
te streven de samenwerking met derde landen en internationale organisaties te intensiveren door 
middel van de beschikbare nationale en internationale instrumenten, met inbegrip van bilaterale of 

140 Art. 552k lid 2 Sv.
141 Art. 552n lid 1 Sv.
142 Art. 552oa Sv.
143 Art. 552ob lid 1 Sv.
144 Richtlijn 2011/93/EU van het Europees Parlement en de Raad ter bestrijding van seksueel misbruik en sek-

suele uitbuiting van kinderen en kinderpornografie, Straatsburg, 13 december 2011.



29Barrières tegen kindersekstoerisme

multilaterale verdragen inzake uitlevering, wederzijdse bijstand of overdracht van procedures, ten-
einde sekstoerisme te bestrijden.

Nederland heeft slechts met een beperkt aantal bestemmingslanden voor kindersekstoerisme een rechts-
hulpverdrag gesloten. Zij heeft bijvoorbeeld geen rechtshulpverdrag met bestemmingslanden als Thailand, 
Cambodja en Brazilië. 

Nederland is wel partij bij de overeenkomst betreffende de wederzijdse rechtshulp in strafzaken tussen de 
lidstaten van de EU.145 Op basis van deze overeenkomst kan Nederland rechtshulp bieden aan Europese be-
stemmingslanden als Estland, Bulgarije en Tsjechië. Tussenkomst van het Ministerie van Veiligheid en Justi-
tie is hierbij geen vereiste. Op basis van het Europees verdrag aangaande de wederzijdse rechtshulp in straf-
zaken kan Nederland rechtshulp bieden aan Rusland en Turkije.146 Van de overige in paragraaf 1.1 genoemde 
bestemmingslanden heeft Nederland alleen een bilateraal rechtshulpverdrag gesloten met Marokko,147 Suri-
name148, Australië149 en de Verenigde Staten150. Van alle 69 bestemmingslanden voor kindersekstoerisme die 
in Tabel 3.1 worden genoemd heeft Nederland met 17 landen een rechtshulpverdrag.151 

De Angelsaksische landen hebben rechtshulpverdragen gesloten met een groot aantal landen waar kinder-
sekstoerisme voorkomt. Het Verenigd Koninkrijk heeft bijvoorbeeld naast de Europese multilaterale verdra-
gen waar Nederland ook partij bij is bilaterale overeenkomsten gesloten met Maleisië, Mexico (beperkt), 
Brazilië, Filipijnen, Thailand, India, Vietnam en Marokko. Het Verenigd Koninkrijk verleent bovendien ‘de 
meeste vormen van rechtshulp zonder bilateraal of internationale overeenkomst’.152 Australië heeft een 
rechtshulpverdrag met India, Indonesië, Maleisië, Mexico, de Filipijnen en Thailand. De Verenigde Staten 
hebben onder andere een rechtshulpverdrag met Brazilië, Belize, India, Marokko, Nigeria, de Filipijnen en 
Thailand. Canada heeft een rechtshulpverdrag gesloten met onder andere India, Mexico, Rusland, Zuid-Afri-
ka en Thailand. In deze rapportage kan geen uitputtend overzicht worden gegeven van rechtshulpverdragen 
tussen bestemmingslanden voor kindersekstoerisme en landen waar kindersekstoeristen vandaan komen. 
Het is wel belangrijk om op te merken dat ook Niet-Angelsaksische landen als Noorwegen en Frankrijk een 
rechtshulpverdrag hebben gesloten met Thailand.

Rechtshulp in het geval van georganiseerde misdaad 
De mogelijkheden tot het verlenen van rechtshulp aan landen buiten de EU zijn voor Nederland dus beperkt 
vanwege het ontbreken van rechtshulpverdragen. Wanneer sprake is van grensoverschrijdende georgani-
seerde misdaad heeft Nederland echter meer mogelijkheden met betrekking tot rechtshulp op basis van het 

145 Overeenkomst, door de Raad vastgesteld overeenkomstig artikel 34 van het Verdrag betreffende de Euro-
pese Unie, betreffende de wederzijdse rechtshulp in strafzaken tussen de lidstaten van de Europese Unie, 
Brussel, 29 mei 2000.

146 Europees Verdrag aangaande de wederzijdse rechtshulp in strafzaken, Straatsburg, 20 april 1959.
147 Verdrag betreffende de wederzijdse rechtshulp in strafzaken tussen het Koninkrijk der Nederlanden en het 

Koninkrijk Marokko, Trb. 2010, 285.
148 Overeenkomst tussen het Koninkrijk der Nederlanden en de Republiek Suriname betreffende de uitlevering 

en rechtshulp in Strafzaken, Trb. 1979, 143, 
149 Verdrag tussen het Koninkrijk der Nederlanden en Australië inzake wederzijdse rechtshulp in strafzaken, 

Trb. 1989, 13.
150 Verdrag tussen het Koninkrijk der Nederlanden en de Verenigde Staten van Amerika aangaande wederzijdse 

rechtshulp in strafzaken, Trb. 1981, 188.
151 Dit betreffen op basis van het Europees Verdrag aangaande wederzijdse hulp in strafzaken de volgende 

landen: Albanië, België, Bulgarije, Duitsland, Estland, Malta, Moldavië, Roemenië, Rusland, Spanje, Tsje-
chië, Turkije en Zwitserland. Bilaterale verdragen zijn er met Australië, Marokko, Suriname en de Verenigde 
Staten. 

152 Home Office United Kingdom, Requests for Mutual Legal Assistance in Criminal Matters, Guidelines for 
authorities outside of the United Kingdom, 14 september 2012, p. 6, zie  www.gov.uk/government/uploads/
system/uploads/attachment_data/file/117621/mla-guidelines.pdf.



30Barrières tegen kindersekstoerisme

Verdrag van de Verenigde Naties tegen grensoverschrijdende georganiseerde misdaad (2000).153 Dit verdrag 
is getekend door de meeste bestemmingslanden voor kindersekstoerisme. Van de bestemmingslanden die 
ECPAT en het TIP-rapport noemen hebben alleen Fiji, de Salomonseilanden, Thailand en Tsjechië het verdrag 
tot op heden niet geratificeerd.154 Artikel 18 van dit verdrag verplicht partijen om ‘elkaar de ruimst mogelijke 
wederzijdse rechtshulp bij opsporing, vervolging en gerechtelijke procedures’ te verlenen. Wanneer kinder-
sekstoerisme de vorm aanneemt van georganiseerde misdaad en de hierboven genoemde landen het verdrag 
ratificeren heeft Nederland derhalve meer mogelijkheden om rechtshulp te bieden. 

Inwilliging van een rechtshulpverzoek en vervolging in Nederland
Het is bij een verzoek om rechtshulp belangrijk om goed in de gaten te houden op welk moment de buiten-
landse autoriteiten tot vervolging overgaan. Als buitenlandse autoriteiten overgaan tot vervolging dan is 
vervolging in Nederland in beginsel immers niet meer mogelijk.155 Dit geldt in alle gevallen waarin een rech-
ter inhoudelijk over een feit beslist, ook wanneer de verdachte onherroepelijk wordt vrijgesproken. Bij de 
afweging om een rechtshulpverzoek moet daarom ook rekening worden gehouden met het feit dat vrijspraak 
ook het gevolg kan zijn van bijvoorbeeld druk op de slachtoffers om een getuigenis in te trekken. Alleen 
wanneer veroordeelde Nederlanders de executie van hun straf weten te ontlopen zou Nederland de in het 
buitenland veroordeelde Nederlanders kunnen vervolgen. 

3.2 Vervolging van kindersekstoeristen in bestemmingslanden
Vervolging van personen die zich in het buitenland schuldig maken aan seksueel geweld tegen kinderen is 
in de eerste plaats de verantwoordelijkheid van het land waar de delicten zijn gepleegd. Dit geldt ook wan-
neer de verdachten buitenlanders zijn. Nederland heeft echter ook een verantwoordelijkheid voor Nederlan-
ders die zich in het buitenland schuldig maken aan deze delicten. Vanuit dat oogpunt kan van Nederland 
worden verwacht dat zij hulp biedt bij de vervolging van Nederlandse verdachten van kindersekstoerisme. 
Wanneer een verdachte van seksueel geweld tegen kinderen in het buitenland wordt opgespoord, maar daar 
niet is vervolgd dan heeft Nederland wel de mogelijkheid om de verdachte in Nederland te vervolgen op basis 
van extraterritoriale wetgeving. Ook als een verdachte het land waar het zedendelict is gepleegd ontvlucht, 
kan Nederland de verdachte in Nederland vervolgen. 

Wanneer buitenlandse autoriteiten een Nederlandse verdachte vervolgen voor seksueel geweld tegen kinde-
ren dan kan Nederland rechtshulp bieden zoals beschreven in de voorgaande paragraaf. Daarbij dient zoals 
gezegd wel rekening gehouden te worden met het feit dat als het onderzoek in het buitenland overgaat van 
de onderzoeks- naar de vervolgingsfase, Nederland niet meer kan vervolgen. Naast het bieden van rechtshulp 
kan Nederland een bijdrage leveren aan de vervolging van kindersekstoeristen in het buitenland door te 
waarborgen dat de Nederlandse verdachte het bestemmingsland tijdens het proces niet verlaat. Als de Neder-
landse verdachte zich in Nederland bevindt dan kan Nederland de verdachte onder bepaalde voorwaarden 
uitleveren (zie verderop in deze paragraaf onder Uitlevering).

Weigering van een paspoort aan in het buitenland vervolgde Nederlander
Nederland kan sinds 2010 een paspoort weigeren aan Nederlanders die zich in het buitenland bevinden en 
daar worden vervolgd.156 

De aanleiding van de toevoeging van deze weigeringsgrond aan de weigeringsgronden in de Pas-
poortwet was de verstrekking van reisdocumenten aan twee Nederlanders die in Brazilië vervolgd 
werden wegens de productie en verspreiding van kinderpornografie in 2004. Terwijl de lokale autori-
teiten het paspoort van de verdachten hadden ingehouden, verstrekte het consulaat de Nederlanders 
noodpaspoorten. De Nederlanders zijn Brazilië ontvlucht en hebben zich aan hun vervolging onttrok-

153 Verdrag van de Verenigde Naties tegen grensoverschrijdende georganiseerde misdaad, New York, 15 novem-
ber 2000.

154 Verenigde Naties, http://treaties.un.org/Pages/ViewDetails.aspx?src=TREATY&mtdsg_no=XVIII-
12&chapter=18&lang=en (geraadpleegd 2 augustus 2013).

155 Art. 68 Sr.
156 Art. 23a Ppw.



31Barrières tegen kindersekstoerisme

ken. Uit een onderzoek onder leiding van de voormalige korpschef van het KLPD, bleek dat de Pas-
poortwet op dat moment geen expliciete grond bevatte om in een dergelijke situatie een paspoort te 
weigeren.157 In een brief aan de Kamer vatte de toenmalige minister van Buitenlandse Zaken de uit-
komst van het onderzoek als volgt samen: ‘De conclusie moet worden getrokken dat het departement 
deze consulaire zaak destijds te versnipperd, op te laag niveau en met onvoldoende oog voor de ernst 
van de situatie heeft behandeld. Wel is de verstrekking van de noodpaspoorten aan T. en K. conform 
de Nederlandse Paspoortwet geschied.’158

Sinds drie jaar bestaat derhalve de wettelijke mogelijkheid om personen die in het buitenland worden ver-
volgd of zijn veroordeeld een paspoort te weigeren. Artikel 23a van de Paspoortwet bepaalt dat een paspoort 
op verzoek van de Minister kan worden geweigerd of vervallen kan worden verklaard als op basis van infor-
matie van een bevoegde autoriteit van een bevriend land ‘het gegronde vermoeden bestaat dat de betrokken 
persoon zich in dat land zal onttrekken aan een tegen hem ingestelde strafvervolging of tenuitvoerlegging 
van een hem opgelegde straf of maatregel in verband met gedragingen die naar het recht van een van de 
landen binnen het Koninkrijk een misdrijf opleveren waarvoor een vrijheidsstraf van een jaar of van langere 
duur kan worden opgelegd’. Seksueel geweld tegen kinderen vormt in Nederland een misdrijf op basis van 
de artikelen 240b, 242 tot en met 250 en 273f van het Wetboek van Strafrecht. Voor ieder van deze delicten 
geldt in Nederland een maximumstraf van minimaal één jaar. Dit betekent dat de betrokken minister een 
paspoort kan weigeren of vervallen kan verklaren op het moment dat hij via de officiële kanalen verneemt 
dat een van een zedendelict verdachte Nederlander het land waar het delict is gepleegd wil ontvluchten.159

Naar aanleiding van eerder genoemde Braziliaanse zaak hebben de Nederlandse posten bovendien de in-
structie gekregen om meer aandacht te besteden aan het risico van onttrekking aan de lokale rechtsmacht. 
De posten dienen dergelijke gevallen voor te leggen aan het Ministerie van Buitenlandse Zaken. De afweging 
om al dan niet een reisdocument af te geven wordt gemaakt op basis van een door de post in te vullen vra-
genlijst. Deze bevat vragen over de feiten, geplande vervolgstappen, veroordeling, straf, beroepsmogelijkhe-
den, etc.160

Uitlevering
Wanneer Nederlandse verdachten in het buitenland worden vervolgd maar zich in Nederland bevinden kan 
dat buitenland een uitleveringsverzoek doen. Nederland levert Nederlanders echter alleen onder strikte voor-
waarden uit. Artikel 2 lid 3 van de Grondwet bepaalt dat uitlevering alleen kan plaatsvinden op grond van een 
verdrag. Nederland heeft een zeer beperkt aantal uitleveringsverdragen gesloten met bestemmingslanden 
voor kindersekstoerisme. Op basis van een Europees arrestatiebevel kan ze Nederlanders uitleveren aan Eu-
ropese kindersekstoerismebestemmingen als Tsjechië, Bulgarije en Estland. Ze heeft echter geen uitleve-
ringsverdragen gesloten met bestemmingslanden voor kindersekstoerisme als Thailand, Cambodja en Bra-
zilië.

Evenals bij de rechtshulpverdragen hebben Angelsaksische landen een veel groter aantal uitleveringsverdra-
gen getekend. Het Verenigd Koninkrijk heeft op basis van verdragen bijvoorbeeld een uitleveringsrelatie met 
meer dan 100 staten, waaronder vele van de bestemmingslanden voor kindersekstoerisme. 

3.3 Opsporing van kindersekstoeristen in Nederland
Nederlandse opsporingsdiensten zetten in Nederland ook opsporingsmiddelen in om kindersekstoeristen 
op het spoor te komen. De douane en de KMar voeren bijvoorbeeld elk vanuit hun eigen verantwoordelijk-

157 Kamerstukken II 2007/08, 31 200 V, nr. 137.
158 Kamerstukken II 2007/08, 31 200 V, nr. 137.
159 Indien de verdachte wiens paspoort in beslag is genomen op borgtocht vrijkomt en het betreffende land 

weet te ontvluchten, kan hij een noodpaspoort aanvragen bij een Nederlandse ambassade in een ander 
land. Aan verdachte kan in dat geval geen noodpaspoort worden geweigerd. Deze methode wordt door 
sommige drugsverdachten gebruikt om zo aan vervolging te ontsnappen en terug te kunnen keren naar 
Nederland. Bron: mondelinge informatie Ministerie van Buitenlandse Zaken, 2 augustus 2013.

160 Kamerstukken II 2007/08, 31 200 V, nr. 137.



32Barrières tegen kindersekstoerisme

heid controles uit op Schiphol. Op basis van profilering van kindersekstoeristen wordt gezocht naar kinder-
pornografie (zowel analoog als digitaal) in de bagage van personen die vanuit een bestemmingsland naar 
Nederland vliegen. Daarnaast is er een Meldpunt kindersekstoerisme.161 De meldingen bij dit meldpunt wor-
den doorgeleid naar de politie die alle meldingen bekijkt Als er voldoende aanknopingspunten zijn kan de 
Nederlandse politie een opsporingsonderzoek instellen. Ook informatie over buitenlandse vervolging van 
een Nederlandse verdachte kan leiden tot opsporingsactiviteiten in Nederland naar gerelateerde delicten.

Ook onderzoek naar seksueel geweld tegen kinderen in Nederland kan aanwijzingen opleveren over kinder-
sekstoerisme. Het gaat dan bijvoorbeeld om aanwijzingen dat de verdachte veelvuldig in bestemmingslan-
den voor kindersekstoerisme is geweest, zoals stempels en visa in het paspoort van de verdachte en foto’s 
met buitenlandse kinderen. Bij het opsporen van kinderpornografie kunnen afbeeldingen waarbij schijnbaar 
buitenlandse kinderen zijn betrokken een aanwijzing zijn voor kindersekstoerisme. Om signalen van kinder-
sekstoerisme bij kinderpornografiezaken niet over het hoofd te zien is momenteel een checklist in ontwik-
keling waarin aandacht wordt besteed aan signalen van kindersekstoerisme tijdens verschillende momenten 
in het opsporingsonderzoek.162 Een standaard werkwijze voor de afhandeling van deze signalen wordt nog 
ontwikkeld.163 

De opsporing van kindersekstoerisme is expliciet opgenomen in het Nationaal Programma ter bestrijding 
van Kinderpornografie en Kindersekstoerisme (NPKK) 2012-2014. Daarin wordt onder andere gesproken over 
het implementeren, borgen en monitoren van een werkproces kindersekstoerisme als integraal onderdeel 
van het standaard werkproces, en over het implementeren, borgen en monitoren van een barrièremodel 
kindersekstoerisme voor 31 december 2014.164 Onlangs is de fenomeenbeschrijving kindersekstoerisme van 
de Nationale Politie gepubliceerd.165 Daarnaast is een handboek kindersekstoerisme in ontwikkeling en komt 
er een aparte module kindersekstoerisme in de zedenopleiding van de politieacademie.166 

Buitenlandse rechtshulp bij de opsporing van kindersekstoeristen in Nederland
Evenals een buitenland een rechtshulpverzoek kan doen aan Nederland kan Nederland een rechtshulpver-
zoek doen aan het buitenland. Zoals beschreven is inwilliging van rechtshulpverdragen uit het buitenland 
aan voorwaarden gebonden. Nederland kan echter altijd een rechtshulpverzoek doen aan het buitenland. Ze 
kan daarbij echter niet altijd reciprociteit bieden. Dit kan natuurlijk van invloed zijn op de bereidwilligheid 
van het buitenland om het Nederlandse rechtshulpverzoek in te willigen. 

3.4 Vervolging van kindersekstoeristen in Nederland
Wanneer een Nederlander in het buitenland is opgespoord, maar daar niet is vervolgd, wanneer een Neder-
lander het buitenland waar hij is veroordeeld ontvlucht of wanneer een Nederlander in Nederland wordt 
opgespoord, kan hij ook in Nederland vervolgd worden. Kindersekstoerisme, ofwel seksueel geweld tegen 
kinderen gepleegd in het buitenland, is ook in Nederland strafbaar.167 Vervolging in Nederland is daardoor 
mogelijk. Het aantal Nederlanders dat in Nederland is vervolgd voor kindersekstoerisme is echter zeer be-
perkt. De Nederlanders die in Nederland zijn vervolgd voor kindersekstoerisme lijken op basis van een inven-
tarisatie met behulp van de uitspraken die op www.rechtspraak.nl zijn gepubliceerd, vaak ook voor in Neder-

161 Zie www.meldkindersekstoerisme.nl. 
162 Mondelinge informatie NPKK, 5 augustus 2013.
163 Mondelinge informatie NPKK, 5 augustus 2013.
164 Programmaplan NPKK 2012-2014, p. 8. 
165 Moerenhout, 2013.
166 Mondelinge informatie NPKK, 10 juni 2013.
167 Art. 5 Sr.



33Barrières tegen kindersekstoerisme

land gepleegde delicten te worden vervolgd. 168 Daarnaast is er een aantal zaken geweest waarin Nederlanders 
werden veroordeeld voor seksueel misbruik van kinderen die de Nederlandse daders vanuit Nederland had-
den meegenomen naar het buitenland.

Een aantal landen zet actief in op vervolging in eigen land van kindersekstoeristen. Uit gegevens op de web-
site van APLE blijkt dat van de 32 Amerikanen die gearresteerd zijn voor kindersekstoerisme in Cambodja en 
die APLE onderzocht zeven veroordeeld zijn in de Verenigde Staten. Ook één van de tien Duitsers die in 
Cambodja gearresteerd is voor kindersekstoerisme is veroordeeld in Duitsland.169 Nederland hanteert deze 
strategie niet. Wanneer bestemmingslanden voor kindersekstoerisme kindersekstoeristen op effectieve 
wijze vervolgen is daartoe ook geen aanleiding. De liaison officer in de betreffende regio heeft in dat geval een 
belangrijke signaalfunctie en fungeert als informatieschakel voor het bestemmingsland met Nederland. In 
bepaalde situaties is vervolging van verdachten van kindersekstoerisme in Nederland echter wel wenselijk. 
Wanneer de verdachte zich inmiddels weer in Nederland bevindt is vervolging in Nederland in veel gevallen 
de enige mogelijkheid, omdat Nederland met de meeste bestemmingslanden voor kindersekstoerisme geen 
uitleveringsverdrag heeft. 

Strafbaarheid van kindersekstoerisme
Zoals al eerder aangegeven is seksueel geweld tegen kinderen gepleegd door Nederlanders in het buitenland 
ook strafbaar in Nederland. Seksueel geweld tegen kinderen in het buitenland is strafbaar op basis van zoge-
heten extraterritoriale wetgeving. Artikel 5 lid 1(3) Sr bepaalt dat de Nederlandse strafwet toepasselijk is op 
Nederlanders die zich buiten Nederland schuldig maken aan zedenmisdrijven met betrekking tot minderja-
rigen.170 Artikel 5 Sr is onder andere van toepassing op seksueel misbruik van kinderen, kinderpornografie en 
kinderprostitutie.171 Voor een overtreding van artikel 246 Sr, aanranding, is lichamelijk contact geen vereiste. 
Gedwongen webcamseks valt daarmee ook onder de delictsomschrijving van dit artikel. Artikel 5a lid 1 be-
paalt hetzelfde voor ingezetenen. Dit betekent dat Nederlanders of Nederlandse ingezetenen die zich in het 
buitenland schuldig maken aan deze delicten in Nederland kunnen worden vervolgd. Daarbij gelden geen 
aanvullende vereisten als dubbele strafbaarheid, een aanklacht door het land waar het delict is gepleegd of 
aangifte van het slachtoffer. Het plegen van de delicten is genoeg om in Nederland vervolgd te worden. 

168 Aangezien de rechter niet in alle gevallen verwijst naar artikel 5 Wetboek van Strafrecht (extraterritoriale 
wetgeving) is er gezocht naar het woord ‘seksueel’ in combinatie met de landen waar kindersekstoerisme 
volgens ECPAT voorkomt op www.rechtspraak.nl. Er is gezocht naar zedenmisdrijven in de volgende landen: 
Mexico, Guatemala, Belize, Cuba, Brazilië, Dominicaanse Republiek, Honduras, Zuid Afrika, Namibië, Ma-
lawi, Kenia, Gambia, Ethiopië, Kameroen, Ghana, Senegal, Egypte, Marokko, Turkije, Rusland, Tsjechië, 
Bulgarije, Estland, Mongolië, India, Thailand, Sri Lanka, Nepal, Myanmar, Cambodja, de Filipijnen, Laos en 
Indonesië. 

169 APLE, www.aplecambodia.org/publication/statistics. De gegevens zijn voor het laatst bijgewerkt op 7 maart 
2013 (geraadpleegd op 5 augustus 2013).

170 Art. 5 lid 1(3) Sr: ‘De Nederlandse strafwet is toepasselijk op de Nederlander die zich buiten Nederland schul-
dig maakt: 3°. aan een der misdrijven omschreven in de artikelen 240b, 242 tot en met 250 en 273f, voor 
zover het feit is gepleegd ten aanzien van een persoon die de leeftijd van achttien jaren nog niet heeft be-
reikt […]’.

171 In artikel 5 lid 1(3) Sr wordt verwezen naar betrokkenheid, verspreiding, vervaardiging en bezit van kinder-
porno (art. 240b Sr), verkrachting (art. 242 Sr), het seksueel binnendringen van het lichaam van een bewus-
teloze, onmachtige of gestoorde (art. 243 Sr), het seksueel binnendringen van het lichaam van respectieve-
lijk kinderen jonger dan 12 jaar en ontuchtige handelingen met kinderen tussen de 12 en 16 jaar (artt. 244 
en 245 Sr), aanranding (art. 246 Sr), ontucht met wilsonbekwame of kind onder de 16 jaar (art. 247 Sr), ver-
leiding van minderjarigen (art. 248a Sr), seksuele handelingen tegen betaling met een 16 tot 18 jarige (art. 
248b Sr), bezoeken van een seksuele voorstelling waarbij een minderjarige betrokken is (art. 248c Sr), een 
kind jonger dan 16 jaar getuige laten zijn van seksuele handelingen (art. 248d Sr), grooming (art. 248e Sr), 
ontucht met misbruik van gezag of vertrouwen (art. 249 Sr), het bevorderen van het plegen van ontucht 
door eigen kinderen of kinderen die aan iemands zorg zijn toevertrouwd (art. 250 Sr) en mensenhandel (art. 
273f Sr).



34Barrières tegen kindersekstoerisme

Er zijn wijzigingen met betrekking van het Wetboek van Strafrecht in verband met extraterritoriale wetgeving 
in voorbereiding.172,173 Deze hebben echter geen invloed op de strafbaarheid van kindersekstoerisme in Ne-
derland. 

172 Kamerstukken II 2012-2013, 33 309, A. Gewijzigd voorstel van wet. Implementatie van de Richtlijn 2011/36/EU 
van het Europees Parlement en de Raad inzake voorkoming en bestrijding van mensenhandel, de bescher-
ming van slachtoffers ervan, en ter vervanging van kaderbesluit 2002/629/JBZ van de Raad (PbEU L 101).

173 Kamerstukken II 2012-2013, 22 572, nr. 2. Wijziging van het Wetboek van Strafrecht in verband met de herzie-
ning van de regels over werking van de strafwet buiten Nederland (herziening regels betreffende extrater-
ritoriale rechtsmacht in strafzaken).



35Barrières tegen kindersekstoerisme

4 Conclusies en aanbevelingen

Het belang van het opwerpen van barrières om te voorkomen dat Nederlanders zich in het buitenland schul-
dig maken aan seksueel geweld tegen kinderen wordt samengevat in de volgende kernboodschap:

Kinderen hebben recht op bescherming tegen seksueel geweld. De overheid dient zich in te spannen om 
te voorkomen dat Nederlanders zich in het buitenland schuldig maken aan seksueel geweld tegen kin-
deren. Vrijheidsbeperkende maatregelen, internationale samenwerking en informatiedeling vormen 
belangrijke middelen bij voorkoming, opsporing en vervolging van kindersekstoerisme.

Aan veroordeelde pedoseksuelen met een hoog recidiverisico kunnen vrijheidsbeperkingen zoals een meld-
plicht, een locatiegebod en een locatieverbod worden opgelegd. Deze maatregelen kunnen in beginsel ook 
worden toegepast om veroordeelde pedoseksuelen te beletten naar het buitenland te reizen. In het wets-
voorstel over langdurig toezicht zoals dat in 2012 ter consultatie is voorgelegd, wordt aan deze mogelijkhe-
den een reisverbod toegevoegd. De Nationaal rapporteur ondersteunt dit wetsvoorstel ten aanzien van het 
reisverbod. Wanneer de Nederlandse rechter vrijheidsbeperkingen oplegt vanwege een hoog recidiverisico 
kan Nederland niet toestaan dat deze veroordeelde pedoseksuelen naar het buitenland gaan met het risico 
dat ze zich daar schuldig maken aan seksueel geweld tegen kinderen. 

Effectief toezicht op naleving van vrijheidsbeperkingen die de veroordeelde pedoseksueel moeten beletten 
naar het buitenland te reizen is thans niet eenvoudig.

Aanbeveling 1 Effectief toezicht op naleving vrijheidsbeperkingen
De minister van Veiligheid en Justitie wordt aanbevolen te onderzoeken op welke wijze effectief kan 
worden toegezien op naleving van opgelegde vrijheidsbeperkingen die veroordeelde pedoseksuelen 
beletten om naar het buitenland te reizen.

Op basis van de Paspoortwet is het mogelijk om veroordeelde pedoseksuelen te beletten naar het buitenland 
te reizen teneinde zich daar schuldig te maken aan zedendelicten met kinderen. Deze mogelijkheid om het 
uitreizen te beletten wordt reeds benut voor drugsdelinquenten. 

Aanbeveling 2 Weigering of vervallenverklaring van het paspoort
De minister van Veiligheid en Justitie wordt geadviseerd in voorkomende gevallen een verzoek te 
doen tot weigering of vervallenverklaring van het paspoort van veroordeelde pedoseksuelen met een 
hoog recidiverisico.  

Buitenlandse organisaties die een Nederlander, dan wel een Nederlandse ingezetene in dienst nemen als 
vrijwilliger of werknemer zouden zich moeten kunnen informeren over mogelijke bezwaren in een situatie 
waar gewerkt wordt met of contact is met kinderen. Dit geldt bijvoorbeeld voor weeshuizen en scholen. 
Buitenlandse organisaties kunnen een Nederlander vragen om een Verklaring Omtrent het Gedrag (VOG) te 
overleggen. Het aanvraagformulier hiervoor en de VOG zelf zijn echter alleen in de Nederlandse taal beschik-
baar waardoor medewerkers van buitenlandse organisaties het aanvraagformulier niet kunnen invullen en 
de VOG niet kunnen lezen.

Aanbeveling 3 Internationaal beschikbare VOG 
De staatssecretaris van Veiligheid en Justitie wordt aanbevolen het aanvraagformulier en de VOG ook 
in het Engels beschikbaar te stellen om buitenlandse organisaties bij sollicitaties op functies waarin 
met kinderen wordt gewerkt in staat te stellen toekomstige medewerkers te laten screenen.

Met driekwart van de in paragraaf 1.1 beschreven bestemmingslanden voor kindersekstoerisme heeft Neder-
land geen rechtshulpverdrag gesloten. Angelsaksische landen daarentegen hebben met een groot aantal 
landen waar kindersekstoerisme voorkomt bilaterale rechtshulpverdragen gesloten. Het ontbreken van een 
rechtshulpverdrag belemmert Nederlandse autoriteiten bij het bieden van hulp aan buitenlandse autoritei-
ten bij de opsporing en vervolging van Nederlandse kindersekstoeristen. Zonder rechtshulpverdrag is het 
bijvoorbeeld niet mogelijk om een huiszoeking te doen en (digitaal) bewijsmateriaal te verzamelen. In de 



36Barrières tegen kindersekstoerisme

EU-Richtlijn van het Europees Parlement en de Raad ter bestrijding van seksueel misbruik en seksuele uitbui-
ting van kinderen en kinderpornografie worden lidstaten opgeroepen om rechtshulpverdragen te sluiten om 
de samenwerking in de aanpak van kindersekstoerisme te bevorderen. 

Aanbeveling 4 Bilaterale rechtshulpverdragen met bestemmingslanden
De minister van Veiligheid en Justitie wordt aanbevolen bilaterale rechtshulpverdragen te sluiten met 
de bestemmingslanden waar Nederlanders zich schuldig maken aan seksueel geweld tegen kinderen.

Nederland mag zelf geen opsporingsactiviteiten ontplooien in het buitenland. Om de samenwerking met 
buitenlandse politiediensten en justitiële instanties te bevorderen zijn Nederlandse liaison officers gestatio-
neerd in het buitenland. Zij onderhouden contacten met buitenlandse opsporingsdiensten en wisselen ope-
rationele informatie uit ter bestrijding en beheersing van grensoverschrijdende criminaliteit. De aanwezig-
heid van liaison officers in bestemmingslanden voor kindersekstoerisme kan bijdragen aan de effectievere 
opsporing en vervolging van Nederlandse plegers van seksueel geweld tegen kinderen in het buitenland.

Aanbeveling 5 Inzet van liaison officers in bestemmingslanden
Om alle mogelijke hulp te bieden bij de opsporing van Nederlandse kindersekstoeristen in het buiten-
land wordt de minister van Veiligheid en Justitie aanbevolen zorg te dragen voor de beschikbaarheid 
van een liaison officer in bestemmingslanden voor kindersekstoerisme.

In het eerste hoofdstuk is geconcludeerd dat er weinig bekend is over het fenomeen kindersekstoerisme. 
Voor een effectieve aanpak van kindersekstoerisme is een beter beeld van het probleem een vereiste. Een 
duidelijk beeld van de bestemmingslanden waar Nederlandse kindersekstoeristen zich schuldig maken aan 
seksueel geweld tegen kinderen is nodig voor een doelgerichte aanpak en om de internationale samenwer-
king te verbeteren. 

Het Ministerie van Buitenlandse Zaken produceert maandelijks een standaardoverzicht van het totaal aantal 
Nederlanders dat in het buitenland vastzit of op borgtocht is vrijgelaten. Ook stelt het ministerie een maan-
delijks overzicht op van het aantal Nederlandse drugsdelinquenten, 60+’ers, en minderjarigen dat in het 
buitenland vastzit of op borgtocht is vrijgelaten. Een dergelijk  getalsmatig overzicht – per land –  van Neder-
landers die in het buitenland vastzitten voor kindersekstoerisme of op verdenking hiervan op borgtocht 
vrijgelaten zijn, wordt momenteel niet standaard samengesteld. 

Aanbeveling 6 Overzicht Nederlandse kindersekstoeristen in bestemmingslanden
De minister van Buitenlandse Zaken wordt geadviseerd maandelijks een overzicht te doen produceren 
van Nederlanders die in het buitenland vastzitten of op borgtocht zijn vrijgelaten ter zake seksueel 
geweld tegen kinderen. Dit overzicht moet toegankelijk zijn voor de Nederlandse politie.



37Barrières tegen kindersekstoerisme

Literatuurlijst

Blanchard, R., Lykins, A. D., Wherrett, D., Kuban, M. E., Cantor, J. M., Blak, T., et al. (2009). Pedophilia, He-
bephilia, and the DSM-V. Archives of Sexual Behavior, 38, pp. 335-350.

ECPAT (2009). Offenders Beware: Child sex tourism case studies. An analysis of Child sex tourism cases in preparation of the Internati-
onal expert meeting on combating child sex tourism Berlin. Beschikbaar via: http://www.ecpat.nl/images/13/1401.pdf.

Moerenhout, L. (2013). Kindersekstoerisme. Zoetermeer: Dienst Landelijke Informatieorganisatie, Landelijke 
Eenheid Nationale Politie.

Muir, D. (2005). Violence against Children in Cyberspace, A contribution to the United Nations Study on Violence against 
Children. Bangkok: ECPAT International. Beschikbaar via: http://www.ecpat.net/ei/Publications/ICT/
Cyberspace_ENG.pdf.

Nationaal Rapporteur Mensenhandel (2011). Kinderpornografie – Eerste rapportage van de nationaal rapporteur. Den Haag: 
BNRM. Beschikbaar via: http://www.nationaalrapporteur.nl/publicaties/eerste-rapportage-kinderpornografie/

Reijnders, P. (2012). Programmaplan NPKK 2012-2014. 

Seto, M.C. (2008). Pedophilia and Sexual Offending Against Children, Theory, Assassment, and Intervention. Washington, 
DC: American Psychological Association.

Stöpler, L., (2007). Wat we niet zien, dat is er niet. Vervolging van kindersekstoeristen in Nederland en Cambodja, Den Haag: 
Stichting Terre des Hommes Nederland. Beschikbaar via: www.terredeshommes.nl/upload/dossier/
download/200709_WatWeNietZienDatIsErNiet_Kindersekstoerisme.pdf.

The Johns Hopkins University & The Paul H. Nitze School (2012). The Protection Project Review of the Trafficking in Persons 
Report. Beschikbaar via: www.protectionproject.org/wp-content/uploads/2012/07/TIP-Review-2012-Final.pdf.

UNODC (2013). Transnational Organized Crime in East Asia and the Pacific, a Threat Assessment. Beschikbaar 
via: www.unodc.org/documents/southeastasiaandpacific//Publications/2013/TOCTA_EAP_web.pdf.

Vogelvang, B.O., Braak van den, J., Meuwese, S. en Wolthuis, A. (2002). Kindersekstoerisme (vanuit Nederland). 
Onderzoek naar bestaande en (mogelijk) nieuwe reisbestemmingen. Den Haag: WODC.



38Barrières tegen kindersekstoerisme

Bijlage 1 Internationale verdragen met betrekking tot kindersekstoerisme

Het Facultatief Protocol bij het VN-Verdrag inzake de Rechten van het Kind (2000)
Het Facultatief Protocol inzake de verkoop van kinderen, kinderprostitutie en kinderpornografie bij het Ver-
drag inzake de rechten van het kind verplicht lidstaten om seksueel geweld tegen kinderen strafbaar te stel-
len. Het verdrag is op 25 mei 2000 in New York tot stand gekomen. Nederland heeft dit protocol op 7 septem-
ber 2000 ondertekend en op 23 augustus 2005 geratificeerd. Het protocol is door 163 landen geratificeerd.

Strafbare delicten
De verplichting om seksueel geweld tegen kinderen strafbaar te stellen volgt uit artikel 3 van het Optioneel 
Protocol bij het VN-Verdrag inzake de Rechten van het Kind betreffende kinderhandel, kinderprostitutie en 
kinderpornografie. Artikel 3 lid 1(i)(a) verplicht de lidstaten om ‘het aanbieden, afleveren of accepteren, bij 
welke middelen dan ook, van een kind met het doel van seksuele uitbuiting’ strafbaar te stellen, terwijl arti-
kel 3 lid 1(ii)(b) en artikel 3 lid 1(ii)(c) hetzelfde vereisen voor respectievelijk ‘het aanbieden, verkrijgen, beta-
len voor of aanbieden van kinderen voor kinderprostitutie’ en het ‘produceren, distribueren, verspreiden, 
importeren, exporteren aanbieden, verkopen of bezitten […] van kinderpornografie’. 

Extraterritoriale wetgeving
Het artikel stelt expliciet dat deze bepaling zowel op binnenlandse als op transnationale gedragingen van 
toepassing is. Het Optioneel protocol verplicht haar lidstaten daarmee om kindersekstoerisme strafbaar te 
stellen.

Het verdrag van Lanzarote (2007)
Het verdrag van Lanzarote (2007) bouwt voort op het Facultatief Protocol bij het VN-Verdrag inzake de Rech-
ten van het Kind. Het verplicht haar lidstaten om seksuele uitbuiting en seksueel misbruik van kinderen 
strafbaar te stellen. Nederland heeft dit protocol op 25 oktober 2007 ondertekend en op 1 maart 2010 gerati-
ficeerd. 

Strafbare delicten
Het verdrag vereist strafbaarstelling van de onderstaande zedendelicten.
•	 Artikel 18 vereist dat seksueel misbruik van minderjarigen strafbaar wordt gesteld. 

 º Het artikel vereist strafbaarstelling van seksuele handelingen met minderjarigen met gebruik van 
dwang, geweld of bedreigingen, misbruik van vertrouwen, gezag of invloed en misbruik van de bij-
zonder kwetsbare situatie van het kind. 

 º Daarnaast vereist het verdrag strafbaarstelling van alle seksuele handelingen met kinderen die de 
leeftijd seksuele meerderjarigheid nog niet hebben bereikt. Deze leeftijd wordt bepaald door de lid-
staten. 

•	 Artikel 19 van het verdrag vereist strafbaarstelling van kinderprostitutie.
•	 Artikel 20 vereist dat lidstaten kinderpornografie strafbaar stellen. Artikel 20 lid 3 biedt lidstaten de moge-

lijkheid om virtuele kinderpornografie niet strafbaar te stellen. Tevens mogen lidstaten er vanaf zien om 
het welbewust toegang verschaffen tot kinderpornografie via ICT-technologie niet strafbaar te stellen.

•	 Artikel 21 vereist dat lidstaten de werving van minderjarigen voor deelname aan pornografische voorstel-
lingen, het dwingen van minderjarigen tot deelname aan dergelijke voorstellingen alsmede het welbe-
wust bijwonen van dergelijke voorstellingen strafbaar stellen. 

•	 Artikel 22 vereist dat lidstaten het corrumperen – het opzettelijk getuige laten zijn van seksuele handelin-
gen voor seksuele doeleinden – van minderjarigen strafbaar stellen. 

•	 Artikel 23 vereist dat lidstaten het benaderen van seksueel minderjarige kinderen voor een ontmoeting met 
seksueel misbruik of kinderpornografie als doel strafbaar stellen.

Extraterritoriale wetgeving
Artikel 25 lid 1 bepaalt dat lidstaten hun rechtsmacht dienen te vestigen met betrekking tot deze strafbare 
feiten wanneer deze gepleegd worden door een van haar onderdanen of door een ingezetenen. Deze extrater-



39Barrières tegen kindersekstoerisme

ritoriale werking van deze strafbare feiten met betrekking tot ingezetenen is echter facultatief.174 Artikel 25 
lid 4 stelt daarbij wel expliciet dat lidstaten geen dubbele strafbaarstelling mogen eisen. Het mag dus geen 
verschil maken of de strafbare feiten ook strafbaar zijn in het buitenland waar ze zijn gepleegd. 

Richtlijn 2011/93/EU van het Europees Parlement en de Raad ter bestrijding van seksueel misbruik en seksuele uitbuiting van 
kinderen en kinderpornografie
Richtlijn 2011/93/EU verplicht lidstaten om een groot aantal delicten met betrekking tot seksueel geweld 
tegen kinderen strafbaar te stellen. 

Strafbare delicten
Seksueel misbruik 
•	 Artikel 3 lid 2 en 3 vereisen strafbaarstelling van het bewerkstelligen dat een seksueel minderjarig kind ge-

tuige is van seksuele handelingen, inclusief seksueel misbruik , oftewel corrumpering.
•	 Artikel 3 lid 4 en 5 verplichten lidstaten om het aangaan van seksueel handelingen met seksueel minderja-

rige kinderen en seksuele handelingen waarbij misbruik wordt gemaakt van vertrouwen, gezag of in-
vloed, de kwetsbare situatie van een kind of dwang, geweld of bedreiging strafbaar te stellen.

•	 Tenslotte vereist artikel 3 lid 6 strafbaarstelling van het aanzetten van een kind tot seksuele handelingen 
met een derde middels dwang, geweld of bedreiging.

Seksuele uitbuiting
•	 Artikel 4 lid 2 vereist strafbaarstelling van het bewerkstelligen van deelname of het werven van kinderen 

voor pornografische voorstellingen en andere betrokkenheid. Artikel 4 lid 3 vereist een hogere straf in-
dien dit gebeurt met dwang, geweld of bedreiging. Op basis van het vierde lid dient ook het bijwonen van 
deze pornografische voorstellingen strafbaar te zijn.

•	 Artikel 4 lid 5 vereist strafbaarstelling van het bewerkstelligen van deelname en het werven van kinderen 
voor kinderprostitutie en andere betrokkenheid.175 Het zesde lid bepaalt dat lidstaten een hogere straf 
dienen te eisen wanneer er sprake is van dwang of bedreiging. Op grond van het zevende lid dient ook 
het gebruik maken van kinderprostitutie strafbaar te zijn.

Kinderpornografie
•	 Artikel 5 lid 2 vereist strafbaarstelling van het verwerven en bezitten van kinderpornografie. Welbewuste 

toegang verschaffing tot kinderpornografie via ICT-middelen dient ook strafbaar te worden gesteld op 
grond van het derde lid.

•	 Het distribueren, verspreiden of uitzenden van kinderpornografie en het aanbieden, leveren of ter be-
schikking stellen van kinderpornografie dient strafbaar te zijn op basis van respectievelijk artikel 4 lid 4 
en artikel 4 lid 5.

•	 Artikel 5 lid 6 vereist strafbaarstelling van het vervaardigen van kinderpornografie.
•	 Op grond van artikel 2 lid c(iii) is dit artikel ook van toepassing op meerderjarigen die er als kind uitzien. 

Staten mogen hier op basis van artikel 5 lid 7 van afwijken.
•	 Lidstaten hebben de vrijheid om het verwerven en vervaardigen van realistische pornografisch afbeeldin-

gen voor eigen gebruik en in eigen bezit gehouden toe te staan.

Benaderen van kinderen voor seksuele doeleinden 
•	 Artikel 6 lid 1 vereist dat staten grooming strafbaar stellen. Lidstaten dienen het doen van een voorstel tot 

ontmoeting door middel van ICT aan een seksueel minderjarig kind met het plegen van seksuele hande-
lingen (artikel 3 lid 4) of het vervaardigen van kinderpornografie (artikel 5 lid 6) als doel strafbaar te stel-
len.

174 Artikel 25 lid 3 Verdrag van Lanzarote.
175 Artikel 4 lid 5: Het bewerkstelligen dat een kind deelneemt aan kinderprostitutie, het werven van een kind 

voor dit doel of het profiteren of anderszins uitbuiten van een kind voor dergelijke doeleinden, wordt ge-
straft met een maximumgevangenisstraf van ten minste acht jaar indien het kind nog niet seksueel meer-
derjarig is en van ten minste vijf jaar indien het kind seksueel meerderjarig is. 



40Barrières tegen kindersekstoerisme

•	 Het tweede lid bepaalt dat ook het via ICT middelen in het bezit krijgen of het toegang verschaffen tot 
kinderpornografie door de seksueel minderjarige die wordt afgebeeld te benaderen moet strafbaar ge-
steld worden.

Uitlokking, hulp en aanzetting, en poging 
•	 Artikel 7 vereist dat lidstaten niet alleen de delicten zelf, maar ook uitlokking van, hulp bij en aanzetting 

tot die delicten strafbaar stellen.
•	 Lid 2 bepaalt dat ook een poging tot de meeste van de bovenstaande delicten strafbaar dient te worden 

gesteld.

Extraterritoriale werking
Artikel 17 lid 1 van de richtlijn vereist dat staten hun rechtsmacht vestigen ten aanzien van de bovengenoem-
de delicten als ze op hun grondgebied zijn gepleegd of zijn gepleegd door hun onderdanen. Dit geldt ook 
voor situaties waarin daders ICT-middelen gebruiken die zich op een andere grondgebied bevinden. Het 
vierde lid verbiedt het vereiste van dubbele strafbaarheid in relatie tot een aantal delicten. Tevens mag de 
vervolging op basis van extraterritoriale wetgeving niet afhankelijk zijn van aangifte van het slachtoffer of 
een aanklacht door het land waar het delict is gepleegd.



41Barrières tegen kindersekstoerisme

Bijlage 2 Zedenmisdrijven in het Wetboek van Strafrecht gericht tegen kinderen

Artikel 5
1. De Nederlandse strafwet is toepasselijk op de Nederlander die zich buiten Nederland schuldig maakt:

1°.  aan een der misdrijven omschreven in de Titels I en II van het Tweede Boek, en in de artikelen 192a, 
192b, 192c, 197a, 197b, 197c, 206, 237,272 en 273 alsmede – voor zover het betreft een misdrijf, gericht 
tegen de rechtspleging van het Internationaal Strafhof, als bedoeld in artikel 70, eerste lid, van het op 
17 juli 1998 te Rome tot stand gekomen Statuut van Rome inzake het Internationale Strafhof (Trb. 
2000, 120) – in de artikelen 177, 177a, 178, 179, 180, 189, 200, 207a, 285a en 361;

2°.  aan een feit hetwelk door de Nederlandse strafwet als misdrijf wordt beschouwd en waarop door de 
wet van het land waar het begaan is, straf is gesteld.

3°.  aan een der misdrijven omschreven in de artikelen 240b, 242 tot en met 250 en 273f, voor zover het 
feit is gepleegd ten aanzien van een persoon die de leeftijd van achttien jaren nog niet heeft bereikt 
dan wel aan een der misdrijven omschreven in de artikelen 300 tot en met 303, voor zover het feit 
oplevert genitale verminking van een persoon van het vrouwelijke geslacht die de leeftijd van achttien 
jaren nog niet heeft bereikt;

4°.  aan een der misdrijven omschreven in de artikelen 138ab, 138b, 139c, 139d, 161sexies, 225, 226, 227, 
240a, 240b, 326, 326c, 350, 350a en 351, voor zover het feit valt onder de omschrijving van de artikelen 
2 tot en met 10 van het op 23 november 2001 te Budapest tot stand gekomen Internationaal Verdrag 
inzake de bestrijding van strafbare feiten verbonden met elektronische netwerken (Trb. 2002, 18, en 
2004, 290), en een der misdrijven omschreven in de artikelen 137c tot en met 137e, 261, 262, 266, 284 
en 285, voor zover het feit valt onder de omschrijving van de artikelen 3 tot en met 6 van het op 28 ja-
nuari 2003 te Straatsburg totstandgekomen Aanvullend Protocol bij het Verdrag inzake de bestrijding 
van strafbare feiten verbonden met elektronische netwerken, betreffende de strafbaarstelling van 
handelingen van racistische of xenofobische aard verricht via computersystemen;

5°.  aan een der misdrijven omschreven in artikel 273f, voor zover het feit is gepleegd ten aanzien van een 
persoon die de leeftijd van achttien jaar heeft bereikt, en in de artikelen 231, 321, 350 en 416 tot en met 
417bis, voor zover het feit valt onder de omschrijvingen van artikel 20 van het op 16 mei 2005 te War-
schau totstandgekomen Verdrag inzake bestrijding van mensenhandel, indien het feit is gepleegd 
buiten de rechtsmacht van enige staat;

6°.  aan het misdrijf omschreven in artikel 284, eerste lid.
2. In de gevallen, omschreven in het eerste lid, onderdelen 2°, 3°, 5° en 6°, kan de vervolging ook plaatsheb-

ben, als de verdachte eerst na het feit Nederlander wordt.

Artikel 5a
1. De Nederlandse strafwet is toepasselijk op de vreemdeling die in Nederland een vaste woon- of verblijf-

plaats heeft en zich buiten Nederland schuldig maakt:
1°.  aan een der misdrijven omschreven in de artikelen 240b, 242 tot en met 250 en 273f, voor zover het 

feit is gepleegd ten aanzien van een persoon die de leeftijd van achttien jaren nog niet heeft bereikt 
dan wel aan een der misdrijven omschreven in de artikelen 300 tot en met 303, voor zover het feit 
oplevert genitale verminking van een persoon van het vrouwelijke geslacht die de leeftijd van achttien 
jaren nog niet heeft bereikt;

2°.  een terroristisch misdrijf, dan wel een der misdrijven omschreven in de artikelen 225, derde lid, 311, 
eerste lid, onder 6°, 312, tweede lid, onder 5°, alsmede 317, derde lid, jo. 312, tweede lid, onder 5°;

3°.  aan een der misdrijven omschreven in artikel 273f, voor zover het feit is gepleegd ten aanzien van een 
persoon die de leeftijd van achttien jaar heeft bereikt, en in de artikelen 231, 321, 350 en 416 tot en met 
417bis, en op het feit door de wet van het land waar het begaan is, straf is gesteld;

4°.  aan een der misdrijven omschreven in artikel 273f, voor zover het feit is gepleegd ten aanzien van een 
persoon die de leeftijd van achttien jaar heeft bereikt, en in de artikelen 231, 321, 350 en 416 tot en met 
417bis, voor zover het feit valt onder de omschrijvingen van artikel 20 van het op 16 mei 2005 te War-
schau totstandgekomen Verdrag inzake bestrijding van mensenhandel, indien het feit is gepleegd 
buiten de rechtsmacht van enige staat;

5°.  aan het misdrijf omschreven in artikel 237;
6°.  aan het misdrijf omschreven in artikel 284, eerste lid.



42Barrières tegen kindersekstoerisme

2. In de gevallen, omschreven in het eerste lid, onderdelen 1°, 2°, 3°, 4° en 6°, kan de vervolging ook plaats-
hebben, indien de verdachte eerst na het begaan van het feit een vaste woon- of verblijfplaats in Neder-
land heeft gekregen.

Artikel 240b
1. Met gevangenisstraf van ten hoogste vier jaren of geldboete van de vijfde categorie wordt gestraft degene 

die een afbeelding – of een gegevensdrager, bevattende een afbeelding – van een seksuele gedraging, 
waarbij iemand die kennelijk de leeftijd van achttien jaar nog niet heeft bereikt, is betrokken of schijn-
baar is betrokken, verspreidt, aanbiedt, openlijk tentoonstelt, vervaardigt, invoert, doorvoert, uitvoert, 
verwerft, in bezit heeft of zich door middel van een geautomatiseerd werk of met gebruikmaking van een 
communicatiedienst de toegang daartoe verschaft.

2. Met gevangenisstraf van ten hoogste acht jaren of geldboete van de vijfde categorie wordt gestraft degene 
die van het plegen van een van de misdrijven, omschreven in het eerste lid, een beroep of een gewoonte 
maakt. 

Artikel 242 
Hij die door geweld of een andere feitelijkheid of bedreiging met geweld of een andere feitelijkheid iemand 
dwingt tot het ondergaan van handelingen die bestaan uit of mede bestaan uit het seksueel binnendringen 
van het lichaam, wordt als schuldig aan verkrachting gestraft met gevangenisstraf van ten hoogste twaalf 
jaren of geldboete van de vijfde categorie.

Artikel 243 
Hij die met iemand van wie hij weet dat hij in staat van bewusteloosheid, verminderd bewustzijn of lichame-
lijke onmacht verkeert, dan wel aan een zodanige gebrekkige ontwikkeling of ziekelijke stoornis van zijn 
geestvermogens lijdt dat hij niet of onvolkomen in staat is zijn wil daaromtrent te bepalen of kenbaar te 
maken of daartegen weerstand te bieden, handelingen pleegt die bestaan uit of mede bestaan uit het seksu-
eel binnendringen van het lichaam, wordt gestraft met gevangenisstraf van ten hoogste acht jaren of geld-
boete van de vijfde categorie.

Artikel 244 
Hij die met iemand beneden de leeftijd van twaalf jaren handelingen pleegt die bestaan uit of mede bestaan 
uit het seksueel binnendringen van het lichaam, wordt gestraft met gevangenisstraf van ten hoogste twaalf 
jaren of geldboete van de vijfde categorie.

Artikel 245 
Hij die met iemand, die de leeftijd van twaalf jaren maar nog niet die van zestien jaren heeft bereikt, buiten 
echt, ontuchtige handelingen pleegt die bestaan uit of mede bestaan uit het seksueel binnendringen van het 
lichaam, wordt gestraft met gevangenisstraf van ten hoogste acht jaren of geldboete van de vijfde categorie.

Artikel 246 
Hij die door geweld of een andere feitelijkheid of bedreiging met geweld of een andere feitelijkheid iemand 
dwingt tot het plegen of dulden van ontuchtige handelingen, wordt, als schuldig aan feitelijke aanranding 
van de eerbaarheid, gestraft met gevangenisstraf van ten hoogste acht jaren of geldboete van de vijfde cate-
gorie.

Artikel 247 
Hij die met iemand van wie hij weet dat hij in staat van bewusteloosheid, verminderd bewustzijn of lichame-
lijk onmacht verkeert, dan wel aan een zodanige gebrekkige ontwikkeling of ziekelijke stoornis van zijn 
geestvermogens lijdt dat hij niet of onvolkomen in staat is zijn wil daaromtrent te bepalen of kenbaar te 
maken of daartegen weerstand te bieden of met iemand beneden de leeftijd van zestien jaren buiten echt 
ontuchtige handelingen pleegt of laatstgemelde tot het plegen of dulden van zodanige handelingen buiten 
echt met een derde verleidt, wordt gestraft met een gevangenisstraf van ten hoogste zes jaren of geldboete 
van de vierde categorie.



43Barrières tegen kindersekstoerisme

Artikel 248a
Hij die door giften of beloften van geld of goed, misbruik van uit feitelijke verhoudingen voortvloeiend 
overwicht of misleiding een persoon waarvan hij weet of redelijkerwijs moet vermoeden dat deze de leeftijd 
van achttien jaren nog niet heeft bereikt, opzettelijk beweegt ontuchtige handelingen te plegen of zodanige 
handelingen van hem te dulden, wordt gestraft met gevangenisstraf van ten hoogste vier jaren of geldboete 
van de vierde categorie.

Artikel 248b 
Hij die ontucht pleegt met iemand die zich beschikbaar stelt tot het verrichten van seksuele handelingen met 
een derde tegen betaling en die de leeftijd van zestien jaren maar nog niet de leeftijd van achttien jaren heeft 
bereikt, wordt gestraft met een gevangenisstraf van ten hoogste vier jaren of geldboete van de vierde catego-
rie.

Artikel 248c 
Hij die opzettelijk aanwezig is bij het plegen van ontuchtige handelingen door een persoon waarvan hij weet 
of redelijkerwijs moet vermoeden dat deze de leeftijd van achttien jaren nog niet heeft bereikt dan wel bij 
het vertonen van afbeeldingen van dergelijke handelingen in een daarvoor bestemde gelegenheid, wordt 
gestraft met gevangenisstraf van ten hoogste vier jaren of geldboete van de vierde categorie.

Artikel 248d 
Hij die een persoon van wie hij weet of redelijkerwijs moet vermoeden dat deze de leeftijd van zestien jaren 
nog niet heeft bereikt, met ontuchtig oogmerk ertoe beweegt getuige te zijn van seksuele handelingen, 
wordt gestraft met gevangenisstraf van ten hoogste twee jaren of geldboete van de vierde categorie.

Artikel 248e 
Hij die door middel van een geautomatiseerd werk of met gebruikmaking van een communicatiedienst een 
persoon van wie hij weet of redelijkerwijs moet vermoeden dat deze de leeftijd van zestien jaren nog niet 
heeft bereikt, een ontmoeting voorstelt met het oogmerk ontuchtige handelingen met die persoon te plegen 
of een afbeelding van een seksuele gedraging waarbij die persoon is betrokken, te vervaardigen wordt, indien 
hij enige handeling onderneemt gericht op het verwezenlijken van die ontmoeting, gestraft met gevangenis-
straf van ten hoogste twee jaren of geldboete van de vierde categorie.

Artikel 249 
1. Hij die ontucht pleegt met zijn minderjarig kind, stiefkind of pleegkind, zijn pupil, een aan zijn zorg, 

opleiding of waakzaamheid toevertrouwde minderjarige of zijn minderjarige bediende of ondergeschik-
te, wordt gestraft met gevangenisstraf van ten hoogste zes jaren of geldboete van de vierde categorie. 

2. Met dezelfde straf wordt gestraft: 
1 de ambtenaar die ontucht pleegt met een persoon aan zijn gezag onderworpen of aan zijn waakzaam-

heid toevertrouwd of aanbevolen; 
2 de bestuurder, arts, onderwijzer, beambte, opzichter of bediende in een gevangenis, rijksinrichting 

voor kinderbescherming, weeshuis, ziekenhuis, of instelling van weldadigheid, die ontucht pleegt 
met een persoon daarin opgenomen; 

3 degene die, werkzaam in de gezondheidszorg of maatschappelijke zorg, ontucht pleegt met iemand 
die zich als patiënt of cliënt aan zijn hulp of zorg heeft toevertrouwd. 

Artikel 250
1. Wordt gestraft:

1°.  met gevangenisstraf van ten hoogste vier jaren of geldboete van de vierde categorie, hij die het plegen 
van ontucht door zijn minderjarig kind, stiefkind of pleegkind, zijn pupil, een aan zijn zorg, opleiding 
of waakzaamheid toevertrouwde minderjarige of zijn minderjarige bediende of ondergeschikte met 
een derde opzettelijk teweegbrengt of bevordert;

2°.  met gevangenisstraf van ten hoogste drie jaren of geldboete van de vierde categorie, hij die, buiten 
de gevallen genoemd onder 1°, het plegen van ontucht door een minderjarige wiens minderjarigheid 
hij kent of redelijkerwijs moet vermoeden, met een derde opzettelijk teweegbrengt of bevordert.

2. Indien de schuldige van het plegen van het misdrijf een gewoonte maakt, kunnen de gevangenisstraffen 
met een derde worden verhoogd



44Barrières tegen kindersekstoerisme

Artikel 273f
1. Als schuldig aan mensenhandel wordt met gevangenisstraf van ten hoogste twaalf jaren of geldboete van 

de vijfde categorie gestraft:
1°.  degene die een ander door dwang, geweld of een andere feitelijkheid of door dreiging met geweld of 

een andere feitelijkheid, door afpersing, fraude, misleiding dan wel door misbruik van uit feitelijke 
omstandigheden voortvloeiend overwicht, door misbruik van een kwetsbare positie of door het ge-
ven of ontvangen van betalingen of voordelen om de instemming van een persoon te verkrijgen die 
zeggenschap over die ander heeft, werft, vervoert, overbrengt, huisvest of opneemt, met het oogmerk 
van uitbuiting van die ander of de verwijdering van diens organen;

2°.  degene die een ander werft, vervoert, overbrengt, huisvest of opneemt, met het oogmerk van uitbui-
ting van die ander of de verwijdering van diens organen, terwijl die ander de leeftijd van achttien jaren 
nog niet heeft bereikt;

3°.  degene die een ander aanwerft, medeneemt of ontvoert met het oogmerk die ander in een ander land 
ertoe te brengen zich beschikbaar te stellen tot het verrichten van seksuele handelingen met of voor 
een derde tegen betaling;

4°.  degene die een ander met een van de onder 1° genoemde middelen dwingt of beweegt zich beschik-
baar te stellen tot het verrichten van arbeid of diensten of zijn organen beschikbaar te stellen dan wel 
onder de onder 1° genoemde omstandigheden enige handeling onderneemt waarvan hij weet of re-
delijkerwijs moet vermoeden dat die ander zich daardoor beschikbaar stelt tot het verrichten van ar-
beid of diensten of zijn organen beschikbaar stelt;

5°.  degene die een ander ertoe brengt zich beschikbaar te stellen tot het verrichten van seksuele hande-
lingen met of voor een derde tegen betaling of zijn organen tegen betaling beschikbaar te stellen dan 
wel ten aanzien van een ander enige handeling onderneemt waarvan hij weet of redelijkerwijs moet 
vermoeden dat die ander zich daardoor beschikbaar stelt tot het verrichten van die handelingen of 
zijn organen tegen betaling beschikbaar stelt, terwijl die ander de leeftijd van achttien jaren nog niet 
heeft bereikt;

6°.  degene die opzettelijk voordeel trekt uit de uitbuiting van een ander;
7°.  degene die opzettelijk voordeel trekt uit de verwijdering van organen van een ander, terwijl hij weet 

of redelijkerwijs moet vermoeden dat diens organen onder de onder 1° bedoelde omstandigheden 
zijn verwijderd;

8°.  degene die opzettelijk voordeel trekt uit seksuele handelingen van een ander met of voor een derde 
tegen betaling of de verwijdering van diens organen tegen betaling, terwijl die ander de leeftijd van 
achttien jaren nog niet heeft bereikt;

9°. degene die een ander met een van de onder 1° genoemde middelen dwingt dan wel beweegt hem te 
bevoordelen uit de opbrengst van diens seksuele handelingen met of voor een derde of van de verwij-
dering van diens organen.

2. Uitbuiting omvat ten minste uitbuiting van een ander in de prostitutie, andere vormen van seksuele 
uitbuiting, gedwongen of verplichte arbeid of diensten, slavernij en met slavernij of dienstbaarheid te 
vergelijken praktijken.

3. De schuldige wordt gestraft met gevangenisstraf van ten hoogste vijftien jaren of geldboete van de vijfde 
categorie, indien:
1°.  de feiten, omschreven in het eerste lid, worden gepleegd door twee of meer verenigde personen;
2°. de persoon ten aanzien van wie de in het eerste lid omschreven feiten worden gepleegd, de leeftijd 

van zestien jaren nog niet heeft bereikt.
4. Indien een van de in het eerste lid omschreven feiten zwaar lichamelijk letsel ten gevolge heeft of daarvan 

levensgevaar voor een ander te duchten is, wordt gevangenisstraf van ten hoogste achttien jaren of geld-
boete van de vijfde categorie opgelegd.

5. Indien een van de in het eerste lid omschreven feiten de dood ten gevolge heeft, wordt levenslange ge-
vangenisstraf of tijdelijke van ten hoogste dertig jaren of geldboete van de vijfde categorie opgelegd.

6. Artikel 251 is van overeenkomstige toepassing.


