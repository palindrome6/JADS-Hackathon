







































C:\Documents and Settings\Willem-Jan\Bureaublad\boeken wlp 2002\NRM\finalenrm.wpd


Mensenhandel
Eerste rapportage van de 

Nationaal Rapporteur

  bureau nrm
   den haag
   maart 2002





Inhoudsopgave

Woord vooraf vii

Gebruikte afkortingen ix

1 Inleiding 1

1.1 Mensenhandel 1
1.2 Mensenhandel en prostitutie 2
1.3 Mensenhandel en mensensmokkel 3
1.4 Kenmerken van mensenhandel 5
1.5 Aard en omvang van het fenomeen 5
1.6 Het waarom van mensenhandel 7
1.7 Verschillende perspectieven en benaderingswijzen 9
1.8 Onderhavige rapportage 9

2 Wet- en regelgeving in relatie tot mensenhandel 13

2.1 Inleiding 13
2.2 Prostitutie en reglementering daarvan in historisch perspectief 14
2.3 Handel in personen in internationaal historisch perspectief 18

2.3.1 Mensenhandelverdragen 18
2.3.2 Andere internationale regelingen 20

2.4 Opheffing van het algemeen bordeelverbod 21
2.5 Het mensenhandelartikel in het Wetboek van Strafrecht 23

2.5.1 Artikel 250a Sr. 23
2.5.2 De plaats van art. 250a Sr. in het Wetboek van Strafrecht 26
2.5.3 De prostituant strafbaar? 27

2.6 Het lokale beleid 28
2.6.1 De verordenende bevoegdheid van de gemeenten 28
2.6.2 De vergunningplicht 30
2.6.3 Controlebevoegdheid en handhaving 31
2.6.4 Maatregelen en sancties 32
2.6.5 Tijdelijkheid van de huidige regeling 33
2.6.6 Gemeenten en de Wet arbeid vreemdelingen 33

2.7 De identificatieplicht 34
2.8 Vreemdelingencirculaire B-9 36
2.9 Wetsvoorstel Partiële wijziging zedelijkheidswetgeving 40
2.10   Recente regelgeving in VN- en EU-verband 42

2.10.1 Het VN-Mensenhandelprotocol 42
2.10.2 Het EU-Kaderbesluit 45



iv Mensenhandel; Eerste rapportage van de Nationaal Rapporteur

3 De Nationaal Rapporteur Mensenhandel 49

3.1 Inleiding 49
3.2 Voorgangers van het Bureau NRM 49
3.3 Aanstelling van de Nationaal Rapporteur Mensenhandel 50
3.4 Onderzoeksterrein en taakopdracht van het Bureau NRM 52

3.4.1 Onderzoeksterrein 52
3.4.2 Taakopdracht en uitvoering van de taakopdracht 53

3.5 Positie van de Nationaal Rapporteur Mensenhandel 56
3.6 Activiteiten van het Bureau NRM tot nu toe 57

3.6.1 Kennismaking met het veld en het werkterrein 57
3.6.2 Deelname aan structurele overlegsituaties 58
3.6.3 Het symposium 60
3.6.4 (Voorbereiding van) dataverzameling en secundaire analyses 61
3.6.5 Activiteiten richting Openbaar Ministerie 63
3.6.6 Overige activiteiten 64

3.7 Nationaal rapporteurs in andere landen 68

4 Slachtoffers van mensenhandel 71

4.1 Inleiding 71
4.2 De inventarisatie onder hulpverleningsinstellingen 72

4.2.1 Doelstelling 72
4.2.2 Onderzoekspopulatie, onderzoeksgroep en respons 72
4.2.3 De vragenlijst 73

4.3 Slachtoffers van mensenhandel onderscheiden 73
4.3.1 Herkomst 74
4.3.2 Sekse 78
4.3.3 Leeftijd 83

4.4 Werving, transport en exploitatie 87
4.4.1 Wervingsmethoden 88
4.4.2 Twee wervingsmethoden nader toegelicht 92
4.4.3 Transport en grensoverschrijding 99
4.4.4 Uitbuiting 101
4.4.5 Controlemethoden 102

4.5 Aangifte van mensenhandel in relatie tot de B-9 regeling 103
4.6 Internationale ontwikkelingen 110
4.7 Knelpunten en aandachtspunten 112

5 Opsporing en vervolging 117

5.1 Inleiding 117
5.2 Beleid OM en politie 118

5.2.1 OM 118
5.2.2 Politie 120



inhoudsopgave v

5.3 Onderzoeksresultaten 124
5.3.1 Opsporingsonderzoeken 124
5.3.2 Vervolging 129

5.4 Knelpunten en aandachtspunten 144
5.5 Internationale ontwikkelingen 149

5.5.1 Europol 149
5.5.2 Eurojust 151

6 Hulpverleningsinstellingen en belangenorganisaties 153

6.1 Inleiding 153
6.2 Het hulpverleningsaanbod in Nederland 154

6.2.1 De Stichting Tegen Vrouwenhandel 154
6.2.2 De integratienetwerken 158
6.2.3 De hulpverlening aan minderjarige slachtoffers 164
6.2.4 Overige hulpverleningsinstellingen 168

6.3 Enkele resultaten uit de BNRM inventarisatie 171
6.4 Organisaties voor prostitutievraagstukken en belangenorganisaties 173
6.5 Knelpunten bij hulpverlening en belangenbehartiging 178

7 BNRM; een blik op de toekomst 183

7.1 Inleiding 183
7.2 Planning van BNRM-activiteiten in de nabije toekomst 183
7.3 Informatie in de volgende BNRM-rapportage 189

8 Constateringen, conclusies en aanbevelingen 193

Gebruikte literatuur 209

Bijlagen
Bijlage 1 Activiteitenoverzicht BNRM tot en met 2001 219
Bijlage 2 Deelnemers aan de integratienetwerken 229





1 Vrij naar de personeelsenquête Justitie 2002, vermeldende: Uw spiegel is ons beeld.

Woord vooraf

Voor u ligt de eerste rapportage van de Nationaal Rapporteur Mensenhandel. Het
rapport wordt via de Minister van Justitie aan de Nederlandse regering aangeboden
onder het mede tot de samenleving gerichte motto: ons beeld is uw spiegel.1 Het beeld dat
de rapportage schetst van de stand van zaken op het gebied van mensenhandel in
Nederland, met inbegrip van de daarbij behorende conclusies en aanbevelingen, beoogt
immers bij te dragen tot verhoogde aandacht voor de preventie en bestrijding van
mensenhandel en tot het intensiveren van reeds bestaande activiteiten van meerdere
actoren.

Vanuit de onafhankelijke positionering van de Nationaal Rapporteur Mensenhandel is
bij de uitvoering van de onderzoekstaak gekozen voor een benadering vanuit een breed
perspectief, niet kiezend voor één specifieke invalshoek en acht slaand op zowel de
historie als op de huidige (internationale) ontwikkelingen.

Vele instanties, instellingen en personen, nationaal en internationaal, gouvernementeel
en niet-gouvernementeel, hebben informatie beschikbaar gesteld aan het Bureau
Nationaal Rapporteur Mensenhandel. De getoonde openheid en het betrokken - ook
kritisch - meedenken heeft in ruime mate bijgedragen aan het opstellen van dit rapport.
Het is in zoverre een ‘multi-vocale’ weergave van hetgeen zich met betrekking tot
mensenhandel maatschappelijk manifesteert.

Dank wordt uitgesproken voor deze inbreng van diverse fronten. Een apart woord van
dank gaat uit naar dhr. P.P.J. Groen van de afdeling SiBa van het Wetenschappelijk
Onderzoek- en Documentatiecentrum (WODC) van het Ministerie van Justitie voor zijn
analyses op het OM-databestand, die in onderhavige rapportage zijn verwerkt. Voorts
dank aan mw. drs. E.M.H. van Dijk van de Unit Kennis en Onderzoek van de Nationale
Recherche Informatie, die bereid was enige resultaten uit het UKO-onderzoek bij
voorrang beschikbaar te stellen ten behoeve van deze rapportage, alsmede aan het
WODC dat gastvrij onderdak verleent aan het Bureau NRM en dat zich in velerlei
situaties behulpzaam heeft betoond.

Hoewel het voor de hand ligt dat elke lezer zal stilstaan bij dat gedeelte van het rapport
dat hem of haar bevalt of tegenstaat en daarover blijde adhesie zal betuigen of daartegen
waarschuwend de vinger zal opheffen, wordt dezerzijds de hoop uitgesproken dat elke
passage in zijn context en elk hoofdstuk in relatie tot de overige hoofdstukken zal
worden verstaan.

Het belang van het voorkomen en bestrijden van mensenhandel zal ieder weldenkend
mens beamen, uitgezonderd de uitbuiters en profiteurs die louter aan het eigen wel
denken, maar de opvattingen over de wegen waarlangs dit doel bereikt moet worden,
lopen sterk uiteen. Eensgezindheid bestaat echter wereldwijd over het feit dat



viii Mensenhandel; Eerste rapportage van de Nationaal Rapporteur

mensenhandel als vorm van georganiseerde, vaak ook grensoverschrijdende, misdaad
mede floreert door de grote kloof tussen rijke en arme landen, tussen plaatsen waar jonge
mensen wel aan het werk komen en plaatsen waar werkgelegenheid - vooral voor
vrouwen en meisjes - niet of nauwelijks beschikbaar is. Mensenhandel gedijt ook door de
in veel landen en culturen nog bestaande achterstandspositie van vrouwen en meisjes,
waardoor vooral zij risico lopen slachtoffer te worden van malafide handelpraktijken om
hen uit te buiten. Die eensgezindheid zou de kern moeten vormen van een niet alleen
nationale, maar wereldwijde, gezamenlijke aanpak van het fenomeen.

Mensenhandel vormt immers een aantasting van de humaniteit, een kwaad waartegen
een samenleving die zichzelf de spiegel voorhoudt actief behoort op te treden. Moge de
inhoud van dit rapport daartoe bijdragen.

A.G. Korvinus
Nationaal Rapporteur Mensenhandel



Gebruikte afkortingen

Afdeling O&A Afdeling Onderzoek en Analyse
AIV Adviescommissie Internationale Vraagstukken
AMA Alleenstaande Minderjarige Asielzoeker
AMOC/DHV Amsterdams Oecumenisch Centrum/Deutscher

Hilfsverein
APV Algemene Plaatselijke Verordening
AZC Asielzoekerscentrum
BFO Bureau Financieel Onderzoek
BlinN Bonded Labour in Nederland
BNRM Bureau Nationaal Rapporteur Mensenhandel
BOZ Brabants Ondersteuningsinstituut Zorg
BRT Boven Regionaal Team
Bureau I&A aan de grens Bureau Info & Analyse aan de grens
Bureau NRM Bureau Nationaal Rapporteur Mensenhandel
Bureau SG Bureau van de Secretaris-Generaal
CBO Commissie Bovenregionale Opsporing
CBP College Bescherming Persoonsgegevens
CCIC Cross Chanel Intelligence Conference
CICP Centre for International Crime Prevention
CID Centrale Inlichtingen Dienst
CIE Centrale Inlichtingen Eenheid
COM Commission of the European Communities
COMPAS Communicatiesysteem Openbaar Ministerie - Parket

Administratiesysteem
COREPER Comité des Représentants Permanents
CRI Centrale Recherche Informatiedienst
DCI Defence for Children International
DGIAV Directoraat-Generaal Internationale Aangelegenheden &

Vreemdelingenzaken
DGPJS Directoraat-Generaal Preventie, Jeugd & Sancties
DGRH Directoraat-Generaal Rechtshandhaving
DGWRR Directoraat-Generaal Wetgeving, Rechtspleging &

Rechtsbijstand
DNP De Nederlandse Politie
DPV Directie Personenverkeer, Migratie en

Vreemdelingenzaken
DSI/VR Directie Sociale en Institutionele Ontwikkeling/Vrouwen

en Ontwikkeling
ECPAT End Child Prostitution, Child Pornography and the

Trafficking of Children for Sexual Purposes (voorheen
End Child Prostitution in Asian Tourism)

ECPAT-NL ECPAT-Nederland
EER Europese Economische Ruimte
EK Eerste Kamer (der Staten-Generaal)



x Mensenhandel; Eerste rapportage van de Nationaal Rapporteur

ERV Europees Rechtshulp Verdrag
ESC European Society of Criminology
EU Europese Unie
EUNATW European Network Against Trafficking in Women
Europap European Intervention Project AIDS Prevention for

Prostitutes
FIOD Fiscale Inlichtingen- en Opsporingsdienst
FNV Federatie Nederlandse Vakbeweging
GAATW Global Alliance Against Trafficking in Women
GAK Gewestelijk Arbeidskantoor
GGD-Nederland (Landelijke koepelorganisatie van) Gemeentelijke en

Gewestelijke Gezondheidsdiensten
GG&GD Gemeentelijke Geneeskundige & Gezondheidsdienst
GGZ-Nederland (Branche-organisatie voor instellingen op het gebied van)

Geestelijke Gezondheid in Nederland
GOC Grensoverschrijdend Criminaliteitsteam
GSR General Situation Report
HKS Herkenningsdienst Systeem
HON Handhaven Op Niveau
HVO Hulp Voor Onbehuisden
IAM Informatie- en Analyse-eenheid Mensensmokkel
IAP International Association of Prosecutors
IEM Informatie Eenheid Mensenhandel
IKP Informatie Knooppunt Politie
IKPS Informatie Knooppunt Politie Systeem
IND Immigratie- en Naturalisatiedienst
INDIAC IND Informatie- en Analysecentrum
IOM International Organization for Migration
IRT-NON Interregionaal Recherche Team Noord- en Oost-

Nederland
ISS Institute for Social Studies
JAC Jongeren Advies Centrum
JBZ-Raad Raad van Ministers van Justitie en Binnenlandse Zaken
JDS Justitieel Documentatiesysteem
Kernteam NON Kernteam Noord- en Oost-Nederland
KLPD Korps Landelijke Politie Diensten
Kmar Koninklijke Marechaussee
KWE Kleine Wooneenheden
LPO Landelijk (Platform) Prostitutie Overleg
LSOP Landelijk Selectie- en Opleidingscentrum Politie
Mh (mh) Mensenhandel
NAPS Nationaal Actieplan Aanpak Seksueel Misbruik van

Kinderen
NDMN Nigerian Democratic Movement the Netherlands
NGO Niet-Gouvernementele Organisatie
NRI Nationale Recherche Informatie



gebruikte afkortingen xi

NSCR Nederlands Studiecentrum voor Criminaliteit en
Rechtshandhaving

OBJD Onderzoeks- en Beleidsdatabase Justitiële Documentatie
OC Opvangcentrum
ODCCP Office for Drug Control and Crime Prevention
ODIHR Office for Democratic Institutions and Human Rights
OM Openbaar Ministerie
OOM Operationeel Overleg Mensenhandel
OOV (Afdeling) Openbare Orde en Veiligheid
OSCE Organization for Security and Co-operation in Europe
OvJ Officier van Justitie
OVSE Organisatie voor Veiligheid en Samenwerking in Europa
OW Opiumwet
PBAM Politiële Beleids- en Adviesgroep Mensenhandel
PIC Prostitutie Informatie Centrum
PMW Prostitutie Maatschappelijk Werk
PPM/DNP Projectgroep Prostitutie Mensenhandel van De

Nederlandse Politie
Rvb Regeling verstrekkingen bepaalde categorieën

vreemdelingen
SAMAH Stichting Alleenstaande Minderjarige Asielzoekers

Humanitas
SFO Strafrechtelijk Financieel Onderzoek
SGBO Onderzoeks- en Adviesbureau van de Vereniging van

Nederlandse Gemeenten
SiBa Statische Informatievoorziening en Beleidsanalyse
SIOD Sociale Inlichtingen- en Opsporingsdienst
SOA Seksueel Overdraagbare Aandoeningen
SOMIK Stichting Opvanghuis Mensen In Knelsituaties
SOR Samenwerkend Overleg Raamexploitanten
SoZaWe (Ministerie van) Sociale Zaken en Werkgelegenheid
SPSS Statistical Package for the Social Sciences
Sr. (Wetboek van) Strafrecht
SRTV Stichting Religieuzen Tegen Vrouwenhandel
Stichting MADI Stichting Maatschappelijke Dienstverlening
Stichting SOA Stichting Seksueel Overdraagbare Aandoeningen
STV Stichting Tegen Vrouwenhandel
Tampep Transnational STD/AIDS Prevention Among Migrant

Prostitutes in Europe
TBS Terbeschikkingstelling
TBV Tussentijds Bericht Vreemdelingencirculaire
TK Tweede Kamer (der Staten-Generaal)
TVO Toevluchtsoord
UKO Unit Kennis Onderzoek
UMS Unit Mensensmokkel
UNCICP United Nations Centre for International Crime Prevention
UNDCP United Nations Drug Control Programme



xii Mensenhandel; Eerste rapportage van de Nationaal Rapporteur

UNICRI United Nations Interregional Crime and Justice Research
Institute

VAS Vreemdelingen Administratie Systeem
VER Vereniging Exploitanten Relaxbedrijven
VN Verenigde Naties
VNG Vereniging Nederlandse Gemeenten
VWS (Ministerie van) Volksgezondheid, Welzijn en Sport
WAV Wet arbeid vreemdelingen
Wbp Wet bescherming persoonsgegevens
WED Wet Economische Delicten
Werkgroep KLEP Werkgroep Klant En Prostitutie
WODC Wetenschappelijk Onderzoek- en Documentatiecentrum
Wpr Wet persoonsregistraties
WRTV Werkgroep Religieuzen Tegen Vrouwenhandel
WVW Wegenverkeerswet
WWM Wet Wapens en Munitie
ZON Zorg Onderzoek Nederland
ZW Ziektewet
ZwaCri Zware Criminaliteit



1 Inleiding

1.1 Mensenhandel

Over de gehele wereld worden op grote schaal mensen door andere mensen
geëxploiteerd. Daarbij gaat het bijvoorbeeld om exploitatie in de seksindustrie, maar ook
in allerlei andere sectoren vindt tewerkstelling plaats onder onvrijwillige, vaak ook
mensonterende omstandigheden, zoals in de landbouw, in de textielindustrie en in
huishoudelijk werk. Zodra deze exploitatie vormen aanneemt die als uitbuiting
aangeduid moeten worden, wordt gesproken van moderne vormen van slavernij of van
mensenhandel.

Mensenhandel kan zeer diverse vormen aannemen en wordt als gevolg daarvan niet
eenduidig gedefinieerd. Over de vraag wat precies onder het begrip mensenhandel moet
worden verstaan, is dan ook al veel geschreven en gedebatteerd. Door individuele landen
en internationale organisaties worden diverse definities gehanteerd, die onderling zeer
kunnen verschillen. In een van de studies van de International Organization for
Migration (IOM) wordt een overzicht gegeven van een aantal in gebruik zijnde definities
(IOM, 2000, pp. 148-153), waaruit de grote verscheidenheid blijkt (zie ook Pearson,
2001a). In hun kern bevatten al deze definities evenwel een zekere ‘wervings’-activiteit,
waarbij gebruik wordt gemaakt van een element van macht of overwicht over een
persoon, met het doel of het resultaat van exploitatie en uitbuiting van die persoon voor
eigen gewin.

Wanneer het gaat over de handel in mensen voor prostitutiedoeleinden wordt vaak de
term vrouwenhandel gebruikt. Dat specifiek in het geval van uitbuiting voor seksuele
dienstverlening gesproken wordt over vrouwenhandel in plaats van het sekse-neutrale
mensenhandel hangt samen met het feit dat in de praktijk met name vrouwen slachtoffer
worden van gedwongen prostitutie. Omdat niettemin ook mannen slachtoffer van
handel voor seksuele doeleinden kunnen zijn, alsook meisjes en jongens, is in
onderhavige rapportage de sekse- en leeftijdsneutrale benaming mensenhandel
aangehouden. Ook art. 250a van het Nederlandse Wetboek van Strafrecht (Sr.) is sekse-
neutraal geformuleerd. Het onderzoeksterrein van het Bureau Nationaal Rapporteur
Mensenhandel (Bureau NRM) wordt door de reikwijdte van dit artikel afgebakend.

Deze rapportage is voornamelijk gericht op de Nederlandse situatie en de in Nederland
aangehouden definitie van het delict mensenhandel. Omdat deze is toegesneden op
(maar daardoor ook is beperkt tot) uitbuiting voor seksuele doeleinden in de
prostitutiesector en, zoals aangegeven, met name vrouwen daarvan het slachtoffer zijn,
worden in het navolgende de gebruikte bewoordingen daarop afgestemd. Gesproken zal
worden van de prostituee en van het vrouwelijke slachtoffer. Hieronder dienen tevens
begrepen te worden de prostitué en het mannelijke slachtoffer, alsmede minderjarigen
van beide seksen. Daar echter waar het sekse-onderscheid specifiek van belang is,
worden de termen prostituee en prostitué onderscheiden van elkaar gebruikt.



2 Mensenhandel; Eerste rapportage van de Nationaal Rapporteur

1 Gedoeld wordt hier op de onvrijwillige prostitutie. Methoden die gebruikt kunnen worden om
iemand tot onvrijwillige prostitutie te brengen, en die in de formulering van art. 250a Sr. zijn
opgenomen, zijn geweld of een andere feitelijkheid of bedreiging met geweld of met een andere
feitelijkheid, dan wel misbruik van uit feitelijke verhoudingen voortvloeiend overwicht of
misleiding. Het kenmerk en het doel van al deze methoden is zodanige druk op het slachtoffer uit
te oefenen, dat deze niet uit vrije wil tot prostitutie komt. De gehanteerde methoden worden in
alle gevallen ervaren als (een vorm van) fysieke of mentale dwang of van daarop gelijkende
omstandigheden. 

2 De vermoedelijke reden hiervoor is dat art. 250a Sr. het oude art. 250ter Sr. heeft vervangen. Dat
artikel noemde het begrip mensenhandel expliciet en doelde daarbij op de drie eerst genoemde
omstandigheden (dwang, minderjarigheid en overschrijding landsgrenzen). Na de wetswijziging,
waarbij art. 250a Sr. werd ingevoerd, zijn het profiteren van en het voordeel trekken uit
onvrijwillige prostitutie en uit prostitutie door minderjarigen aan de delictsomschrijving
toegevoegd. Tegelijkertijd is de term mensenhandel als zodanig uit het artikel verdwenen.
Niettemin wordt vanwege deze relatie art. 250a Sr. algemeen genoemd als (de opvolger van) het
mensenhandelartikel 250ter Sr., zodat ook het voordeel trekken en profiteren van de feitelijke
handel in mensen in de huidige praktijk meestal mensenhandel wordt genoemd.

Hoewel mensenhandel veelal een internationale dimensie heeft (in veel gevallen is sprake
van grensoverschrijding), komt de exploitatie van gedwongen prostitutie ook voor
binnen de landsgrenzen, zonder dat grensoverschrijding een rol speelt. Een voorbeeld
hiervan is de zogenaamde loverboy-problematiek, waarop in Hoofdstuk 4 uitgebreid
wordt ingegaan.

Ondanks de benadering van het onderwerp mensenhandel in en vanuit de Nederlandse
context blijven bij de bespreking van het onderwerp internationale ontwikkelingen niet
buiten beschouwing. Dit zijn enerzijds ontwikkelingen op het niveau van de Verenigde
Naties (VN), anderzijds ontwikkelingen binnen het verband van de Europese Unie (EU),
die van directe invloed zijn op de Nederlandse situatie en het door Nederland te voeren
beleid met betrekking tot mensenhandel. Daarnaast zijn er ook tal van ontwikkelingen
gaande binnen andere internationale en supranationale organisaties, zoals de Raad van
Europa en de Organisatie voor Veiligheid en Samenwerking in Europa (OVSE).

1.2 Mensenhandel en prostitutie

In Nederland is het delict mensenhandel gerelateerd aan prostitutie. Het delict is
strafbaar gesteld in artikel 250a van het Wetboek van Strafrecht (Sr.). Kort gezegd wordt
in Nederland onder mensenhandel verstaan het onder dwang brengen en houden van
mensen in de prostitutie,1 het brengen en houden van minderjarigen in de prostitutie en
het werven en meenemen van iemand om hem of haar in een ander land in de prostitutie
te brengen, ongeacht of dat vrijwillig of onvrijwillig gebeurt. Artikel 250a Sr. stelt verder
strafbaar het profiteren van voornoemde omstandigheden of het zich daaruit
bevoordelen. In de praktijk worden deze laatst genoemde omstandigheden ook wel
onder het begrip mensenhandel gebracht.2

Al zolang het begrip mensenhandel een plaats heeft in de Nederlandse strafwetgeving, is
dit met prostitutie verbonden. Het uit het begin van de 20ste eeuw stammende toenmalige
artikel 250ter Sr. bevatte de term vrouwenhandel, waarmee, blijkens de



i inleiding 3

totstandkomingsgeschiedenis van dat artikel, werd gedoeld op ‘het overleveren van
vrouwen aan prostitutie’. Werd daarbij oorspronkelijk nog voornamelijk gedoeld op het
door misleiding en dwang ronselen van vrouwen en meisjes voor de prostitutie in het
buitenland (handel in blanke slavinnen genoemd), gaandeweg zag men in dat er ook
sprake kon zijn van handel binnen de landsgrenzen zelf. Het past in de tijdgeest van toen
dat men enkel sprak over vrouwen die in de prostitutie terecht konden komen; het
fenomeen mannen- of jongensprostitutie was kennelijk nog niet publiekelijk bekend,
althans geen gespreksonderwerp, laat staan onderwerp van wetgeving. In later jaren
werd onderkend dat ook mannen en minderjarige jongens voorwerp van handel voor
prostitutiedoeleinden konden zijn. Dit noopte uiteindelijk tot vervanging van de term
vrouwenhandel in de sekse-neutrale omschrijving mensenhandel. Tot op de dag van
vandaag bestaat in de Nederlandse wetgeving de relatie tussen het begrip mensenhandel
en prostitutie.
In internationaal verband wordt in toenemende mate elke vorm van uitbuiting van
personen en het profiteren daarvan als mensenhandel bestempeld, ongeacht de sector
waarin dit gebeurt. Uitbuiting in de prostitutie is dan één - weliswaar belangrijk en meest
op de voorgrond tredend - voorbeeld met een zeer specifiek karakter, maar ook andere
vormen van sociaal-economische uitbuiting en zelfs gedwongen orgaandonatie vallen
onder het internationaal gehanteerde begrip mensenhandel. Overigens is deze laatste
ontwikkeling vrij recent. Pas in november 2000 werd een aldus luidende definitie van
mensenhandel in internationaal verband vastgelegd. Dit was in het Mensenhandelprotocol,
behorende bij het Verdrag inzake grensoverschrijdende georganiseerde misdaad, dat onder de
vleugels van de VN tot stand is gekomen. Ook Nederland ondertekende dat protocol. Op
het protocol en de consequenties (van ratificatie) daarvan voor Nederland wordt in
Hoofdstuk 2 nader ingegaan.

1.3 Mensenhandel en mensensmokkel

In de Nederlandse wetgeving wordt mensenhandel (art. 250a Sr.) onderscheiden van
mensensmokkel (art. 197a Sr.). Desalniettemin worden mensenhandel en
mensensmokkel in het dagelijks taalgebruik vaak door elkaar gehaald. Dat is op zich niet
vreemd, omdat in de pers vaak berichten en beelden verschijnen van onder schrijnende
omstandigheden over de grens vervoerde illegalen, die hun heil in het rijke Westen
zoeken en daarbij kennelijk in een afhankelijkheidsrelatie terecht zijn gekomen, waarbij
het uit geldelijk gewin misbruik maken van deze situatie op de loer ligt.

Hoewel er wel overeenkomsten zijn tussen mensensmokkel en mensenhandel,
verschillen beide delicten in hun (juridische) kern toch fundamenteel. Mensensmokkel,
naar de wettelijke omschrijving, is het uit winstbejag behulpzaam zijn bij het zich
toegang verschaffen tot of verblijven in Nederland of enige staat welke gehouden is mede
ten behoeve van Nederland grenscontrole uit te oefenen, of het uit winstbejag daartoe
gelegenheid, middelen of inlichtingen verschaffen, terwijl men weet of ernstige reden
heeft te vermoeden dat de toegang of dat verblijf wederrechtelijk is. Kortom, het uit
geldelijk of ander gewin behulpzaam zijn van personen bij het illegaal binnenkomen of
verblijven in Nederland. Het verschil met mensenhandel - uitbuiting in de prostitutie of
(in internationaal perspectief) in een andere economische sector - zit met name in het



4 Mensenhandel; Eerste rapportage van de Nationaal Rapporteur

aangetaste belang enerzijds en (de bescherming van) het slachtoffer van het delict
anderzijds. Bij het delict mensensmokkel is de territoriale integriteit van een staat in het
geding en staat dit belang centraal. Het illegaal binnenloodsen van mensen in het
Nederlandse grondgebied betekent immers een aantasting van de Nederlandse wet- en
regelgeving op het terrein van de immigratie. Het te beschermen belang is dan ook het
overheidsbeleid ter bestrijding van illegale binnenkomst en illegaal verblijf in Nederland
en de handhaving van de terzake geldende wet- en regelgeving. In die optiek is de Staat
der Nederlanden het slachtoffer van mensensmokkel, immers degene die rechtstreeks in
zijn belang wordt geschaad, en niet de persoon die gesmokkeld wordt. Deze heeft
namelijk in beginsel zelf het initiatief daartoe genomen en met de smokkel ingestemd. De
gesmokkelde is dan weliswaar het meewerkend voorwerp van smokkel, maar niet het
slachtoffer van de smokkel als zodanig. Dat neemt evenwel niet weg dat de
omstandigheden waaronder personen gesmokkeld worden - met name de wijze van
vervoer - zo slecht of mensonterend kunnen zijn dat de gesmokkelde in feite ook zelf een
slachtoffer genoemd kan worden. Hij of zij is dan evenwel veeleer slachtoffer van de
omstandigheden, dan van de smokkel op zich. In de juridische definitie van smokkel is de
gesmokkelde dan ook niet als slachtoffer te beschouwen en precies daarin schuilt het
verschil met mensenhandel.
Mensenhandel is namelijk per definitie en naar de kern een ernstige schending van de
mensenrechten en de persoonlijke integriteit van de verhandelde persoon zelf. De
persoon die wordt getransporteerd of geëxploiteerd voor prostitutie- of andere
doeleinden, is immers niet uit vrije keus, maar vaak tegen wil en dank, voorwerp van
handel en uitbuiting. Dit geldt ook voor minderjarigen, ongeacht hun wil of instemming.
Omdat diens rechten en persoonlijke integriteit daardoor worden geschonden, is de
verhandelde zelf het slachtoffer. Het beschermde belang bij het delict mensenhandel is
dan ook de geestelijke en lichamelijke integriteit van de verhandelde persoon en het
behoud van diens persoonlijke vrijheid. Ter bescherming van dat belang - dat uiteraard
ook een algemeen belang is - is mensenhandel strafbaar gesteld. Mensenhandel kan
gepaard gaan met (illegale) grensoverschrijding, maar dat hoeft niet het geval te zijn.
 
Ondanks de aangegeven verschillen kunnen beide delicten ook naast elkaar voorkomen,
of in elkaars verlengde liggen, namelijk in die gevallen waarin door de gesmokkelde
persoon exorbitant hoge bedragen moeten worden (terug)betaald aan de smokkelaar,
zeker in relatie tot de financiële positie van de gesmokkelde. Onder druk van die zware
schuldenlast, die zo spoedig mogelijk moet worden afgelost of verminderd, ziet de
gesmokkelde zich vaak genoodzaakt of wordt hij gewoonweg gedwongen om arbeid te
verrichten en de opbrengst daarvan grotendeels af te staan aan de smokkelaar. Wanneer
daarbij de druk tot afbetaling op de gesmokkelde wordt opgevoerd, veelal gepaard
gaande met (dreiging met) geweld, komt deze al snel in een positie van sociaal-
economische uitbuiting te verkeren. De illegale binnenkomst in het land met hulp van
een ander gaat dan meer of minder geleidelijk over in een situatie van afhankelijkheid en
uitbuiting. Vindt deze uitbuiting plaats in de prostitutie, dan valt die situatie onder het
Nederlandse begrip mensenhandel.



i inleiding 5

1.4 Kenmerken van mensenhandel

Uitbuiting in de prostitutie kan in verschillende vormen en verschillende gradaties
voorkomen. De uitbuiting en de omstandigheden waaronder deze uitbuiting veelal
plaatsvindt, zijn redenen waarom mensenhandel tegenwoordig vaak wordt aangeduid als
moderne slavernij. Het betreft immers gedwongen arbeid, waarmee geen of nauwelijks
eigen inkomen wordt gegenereerd, terwijl het slachtoffer als gebruiksobject wordt
behandeld of zelfs wordt verkocht of doorverkocht. De vergelijking met de slavernij
zoals we die kennen uit vroeger jaren is daarmee snel gemaakt.

Kenmerkend voor mensenhandel is dat het slachtoffer geen vrije keuze is gelaten of
althans in zijn of haar keuzevrijheid is beperkt. Dit is onder meer terug te vinden in de
diverse vormen van dwang, geweld of impliciete keuzebeperking waarover art. 250a Sr.
spreekt. Het doel van die dwang of dat geweld is het slachtoffer te bewegen c.q. te
forceren zich feitelijk beschikbaar te stellen tot het verrichten van seksuele handelingen
met een derde tegen betaling. Ten aanzien van minderjarigen en bij grensoverschrijdende
mensenhandel echter zijn dwang, geweld of misleiding voor de strafbaarheid als zodanig
niet relevant. Een activiteit met de enkele intentie een minderjarige bloot te stellen aan
prostitutie van zichzelf levert reeds mensenhandel op. Hetzelfde geldt ten aanzien van
een persoon die wordt meegenomen, geworven of ontvoerd voor prostitutie in een ander
land.
Voor de voltooiing van het delict hoeft het niet noodzakelijkerwijze tot concrete seksuele
handelingen te komen. Dat betekent dat al strafrechtelijk kan worden ingegrepen bij
enige gedraging of handeling waarbij het de bedoeling is dat iemand achter de ramen, in
een club of in een andere vorm van prostitutie terecht zal komen. Op basis van reeds
gebleken feiten moet dit natuurlijk wel bewijsbaar zijn. In de praktijk is evenwel wel vaak
sprake van daadwerkelijke prostitutie.

Eenmaal in de prostitutie beland, wordt het slachtoffer in bedwang gehouden. Dit kan
gebeuren door fysiek en mentaal geweld, maar ook door het slachtoffer in een feitelijke
situatie van afhankelijkheid te brengen c.q. te houden. Daarbij moet gedacht worden aan
het afnemen van (het grootste gedeelte van) de gegenereerde inkomsten, het opleggen
van een werkelijke of fictieve schuldenlast die zodanig hoog is dat aflossing vrijwel
onmogelijk is, of het beperken van de bewegingsvrijheid (bijvoorbeeld door het afnemen
van reis- en identiteitspapieren of door middel van observatie) en van de keuzevrijheid
van het slachtoffer. Ook wanneer het slachtoffer op geen enkel wijze verbetering kan
aanbrengen in zijn of haar positie als prostituee, of geen vrijheid wordt gelaten in de
keuze van zijn of haar klanten of de diensten die hij of zij verleent, dan wel het hem of
haar feitelijk onmogelijk wordt gemaakt te stoppen met het werk als prostituee, is er -
naar de stand van de huidige Nederlandse rechtspraak - sprake van mensenhandel.

1.5 Aard en omvang van het fenomeen

Over de omvang van de handel in mensen doen wereldwijd veel cijfers de ronde. Vrijwel
iedere organisatie of instantie die actief is op het terrein van de bestrijding van
mensenhandel waagt zich bij tijd en wijle aan het geven van cijfers. Niet in de laatste



6 Mensenhandel; Eerste rapportage van de Nationaal Rapporteur

3 Trafficking in women; The misery behind the fantasy: from poverty to sex slavery - A
comprehensive European strategy. Vindplaats: http://europa.eu.int/comm/employment_social/
equ_opp/index_en.htm.

4 http://www.osce.org/odihr/unit-trafficking.php3.
5 Tevens opvraagbaar via internet: http://www.prostitutionresearch.com/pdfs/natasha_trade.pdf.
6 Schatting van de VN, aangehaald in Combating Trafficking in Human Beings; Cornerstones of an

EU strategy to establish efficient judicial and law enforcement cooperation; Ministry of Justice
Sweden, 22 January 2001; opvraagbaar via www.eu2001.se.

plaats omdat er veel (meer of minder) uiteenlopende definities van het begrip
mensenhandel worden gehanteerd, kunnen deze cijfers in hoogte aanzienlijk variëren.
Erkend wordt dat opgegeven aantallen vrijwel altijd schattingen zijn, waarbij tevens
veelal wordt aangegeven dat de werkelijke aantallen vermoedelijk hoger zullen liggen.
Als reden daarvoor wordt genoemd het aanzienlijke ‘dark number’ dat in de rede ligt
vanwege de aard van de problematiek en het onderwerp, waardoor betrouwbare
gegevens slechts moeizaam zijn te verkrijgen. Voorts ook ontbreekt in een groot aantal
landen wetgeving, toegespitst op het terrein van mensenhandel, wordt geen registratie
bijgehouden of worden er überhaupt geen cijfers verzameld, zodat een overzicht van
cijfermatige gegevens nooit allesomvattend kan zijn. Bij het presenteren van
cijfermateriaal wordt daarenboven veelvuldig verwezen naar andere instanties of
organisaties die deze cijfers reeds publiceerden. Het gevaar dat in deze methode van
elkaar citeren of naar elkaar verwijzen schuilt, is dat het telkenmale (over en weer)
aanhalen van cijfers de indruk kan wekken dat deze als vaststaande gegevens beschouwd
kunnen worden.

Met dat gevaar nadrukkelijk als kanttekening volgen hierna toch enige cijfers die
veelvuldig in rapporten en literatuur worden genoemd. Het Bureau NRM heeft deze
cijfers niet kunnen verifiëren.

Volgens diverse schattingen worden jaarlijks wereldwijd tussen de 700.000 en 2.000.000
vrouwen en kinderen verhandeld. Daarvan zouden er in Europa omstreeks 175.000 tot
200.000 worden verhandeld van Centraal- en Oost-Europa naar West-Europa,
grotendeels ten behoeve van de seksindustrie (onder meer IOM Quarterly Bulletin, april
2001, EU-Trafficking in women3 en OSCE/ODIHR - Trafficking Unit4). In Europa zou
het totaal aantal vrouwen dat is verhandeld en momenteel als seksslaaf in de
seksindustrie werkt tussen de 500.000 en 700.000 liggen (Hughes, 20005). In deze cijfers
zijn aantallen voor de seksindustrie verhandelde mannen en jongens niet begrepen;
daarvan bestaan, zo wordt ook vrij algemeen aangegeven, überhaupt geen (betrouwbare)
schattingen.
Als de cijfers die genoemd worden in regionale rapporten of landenrapporten zouden
worden opgeteld, zouden deze cijfers nog beduidend hoger liggen.
Geschat wordt voorts dat wereldwijd meer dan 200 miljoen mensen leven onder een of
andere vorm van slavernij (De Pauw, 2001); het aantal personen dat wereldwijd leeft
onder op slavernij gelijkende omstandigheden als gevolg van mensenhandel wordt
geschat op 9 miljoen.6

Zelfs als de werkelijke aantallen aanzienlijk lager zouden liggen, dan nog is uit deze
cijfers duidelijk dat het om een probleem van indrukwekkende omvang gaat.



i inleiding 7

7 Deze index wordt opgesteld op basis van informatie van NGO’s en geeft de mate weer van
‘perceived corruption’ onder politici en ambtenaren. Voorbeelden van op de index relatief hoog
scorende herkomstlanden zijn Bulgarije, Tsjechië, Litouwen, Slowakije, Roemenië, Oekraïne,
China, Rusland, Thailand, Colombia en de Dominicaanse Republiek, met alle een gemiddelde
score van 4.0 of lager op een schaal van 0 (zeer corrupt) tot 10 (zeer ‘clean’).

8 Zo ook: Handhavingsarrangement Wet arbeid vreemdelingen d.d. 6 september 1995, Stcrt. 1995,
246.

Breed wordt aangenomen dat de internationale, georganiseerde misdaad actief is op het
terrein van de mensenhandel (Morrison & Crosland, 2000). Dit is niet bevreemdend, als
wordt bedacht dat de slachtoffers veeleer gebruiks- dan verbruiksmiddelen zijn,
waardoor de uitbuiting bij voortduring en herhaaldelijk kan plaatsvinden en dat er dus
immense opbrengsten mee te realiseren zijn. Hierbij speelt mede een rol het feit dat,
ondanks de hoge opbrengsten die ermee verkregen kunnen worden, de risico’s die aan
mensenhandel verbonden zijn - alle goede bedoelingen, initiatieven en acties ten spijt -
relatief laag zijn (Europol, 1999; idem 2000; VN-forum 2000 - 4).

Veelal wordt ook ingeschat dat corrupte overheden of overheidsinstellingen bij de
internationale handel in mensen betrokken zijn (onder meer O’Neill Richard, 2000). Dit
wordt mede afgeleid uit het feit dat de problematiek in sommige landen zeer grootschalig
en welhaast openlijk is, maar dat ze desalniettemin niet of nauwelijks wordt aangepakt.
Dat veronderstelt al snel de betrokkenheid van hoge regerings-, opsporings- en
vervolgingsfunctionarissen. Het grote aantal gestolen en ten onrechte afgegeven reis- en
verblijfdocumenten dat bovendien wordt gesignaleerd doet vermoeden dat ook corrupte
(lagere) ambtenaren een rol in de netwerken vervullen, met name degenen die betrokken
zijn bij de afgifte van visa en paspoorten, maar ook grensbewakers en
politiefunctionarissen belast met de vreemdelingencontrole. Berichten over
aanhoudingen van politiefunctionarissen en ambassadepersoneel, die regelmatig in de
pers verschijnen, lijken steun te geven aan deze vermoedens. Daar komt bij dat sommige
van de belangrijkste herkomstlanden van slachtoffers van mensenhandel ook hoog
scoren op de Corruption Perceptions Index 2001 (Transparancy International, 2001).7

1.6 Het waarom van mensenhandel

Vanuit het perspectief van de mensenhandelaar is het materiële gewin het hoofdmotief
om andere mensen uit te buiten. Uitbuiting kan echter alleen plaats hebben als er ook
personen zijn die uitgebuit kunnen worden. Op dat punt komt het slachtoffer in beeld.

De redenen die mensen tot slachtoffer maken van handelaren zijn legio, maar worden in
de literatuur, waar het gaat om grensoverschrijdende mensenhandel (onder meer De
Ruyver & Siron, 2001), gemeenlijk onderverdeeld in twee categorieën: de zogenaamde
push- en pull-factoren.8 De push-factoren hebben betrekking op de situatie in het
herkomstland van het slachtoffer, en zijn de factoren die de betrokkene een duwtje in de
rug geven om zich in het onbekende te begeven. De pull-factoren zijn de (aan)trekkende
omstandigheden in de bestemmingslanden, waar de daadwerkelijke uitbuiting
uiteindelijk plaatsvindt of zal gaan vinden.



8 Mensenhandel; Eerste rapportage van de Nationaal Rapporteur

9 Vaak wordt dit beeld mede bepaald door berichten en rapportages in de media, maar ook door
films en informatie die via het internet wordt ontvangen. Het moge duidelijk zijn dat deze
bronnen niet de meest objectieve hoeven te zijn in de algemene beeldvorming over het leven en
werken in de bestemmingslanden. 

Als belangrijkste push-factor wordt algemeen aangeduid de onevenwichtige verdeling
van welvaart in de wereld. Het ontbreken van sociale voorzieningen, de lage
levensstandaard en/of het gebrek aan toekomstperspectieven blijken voor vele
(potentiële) slachtoffers redenen te zijn een kans elders te wagen. Oorzaken van deze
ongelijke verdeling van welvaart kunnen politiek zijn (dictatuur of (burger)oorlog), maar
kunnen ook een veeleer sociaal-economische of cultureel bepaalde achtergrond hebben,
zoals armoede, werkloosheid, gebrek aan onderwijs, schendingen van mensenrechten,
achterstandspositie van minderheden of vrouwen, discriminatie van
minderheidsgroepen etc. Verder spelen ook factoren als milieu (de natuurlijke
gesteldheid in een land of regio, zoals droogte, overstromingen en aardbevingen, maar
ook ecologische vervuiling van gebieden) en veiligheid (criminaliteit, corruptie,
willekeurige vervolging) een rol (zie ook Pearson, 2001a). Deze algemene factoren
kunnen op zich reeds voldoende aanleiding vormen de wens te koesteren elders zijn heil
te zoeken, maar gecombineerd met de persoonlijke omstandigheden van betrokkenen
kunnen deze de aandrang tot verandering of verbetering enkel nog doen toenemen. Bij
persoonlijke omstandigheden kan gedacht worden aan zaken als een onstabiele
gezinssituatie, het hebben van een onjuist beeld van de (economische) situatie in het
bestemmingsland, gebrek aan perspectieven voor persoonlijke ontwikkeling (opleiding
of werk) of ook gewoonweg (te) goed van vertrouwen zijn. Maar ook het hebben van een
avontuurlijke instelling, wellicht gecombineerd met enige mate van (jeugdige) naïviteit.
Ten slotte - en dat geldt met name voor de personen die in eerste instantie bewust en
vrijwillig kiezen voor het werken in de prostitutie, maar later alsnog slachtoffer van
mensenhandel worden - kan een push-factor zijn de aandrang om snel veel geld te
verdienen (ter verbetering van de levenssituatie van zichzelf en naasten) en het, in
combinatie daarmee, zich verkijken op wat het werken in de prostitutie daadwerkelijk
inhoudt of kan inhouden.

Belangrijke pull-factoren - deels complementair aan de push-factoren - zijn de meestal
betere economische situatie in het bestemmingsland en de sociale voorzieningen aldaar,
of althans het beeld dat betrokkene daarvan heeft.9 Hieruit ontstaat de hoop op meer en
betere kansen op een goede toekomst. Een niet te onderschatten pull-factor is voorts de
behoefte aan goedkope arbeidskrachten, veelal voor die sectoren van de arbeidsmarkt
waarvoor het moeilijk is autochtonen te werven. Die vraag naar arbeid brengt
migratiestromen op gang, waarvan kwaadwillenden misbruik kunnen maken voor hun
eigen gewin. De toenemende globalisering en economische liberalisering zijn daarbij
faciliterende factoren.

Voornoemde push- en pull-factoren veronderstellen nog een zekere vorm van
betrokkenheid van het (potentiële) slachtoffer in wat uiteindelijk uitmondt in een situatie
van afhankelijkheid en uitbuiting. Daarnaast zijn er personen die geheel buiten hun eigen
wil om in de prostitutie terecht komen en daar slachtoffer worden van uitbuiting (Vocks
& Nijboer, 1999). Onder deze categorie vallen de mensen die zijn ontvoerd om in een



i inleiding 9

ander land in de prostitutie tewerk gesteld te worden en de mensen die zijn misleid over
de aard van de te verrichten werkzaamheden.

1.7 Verschillende perspectieven en benaderingswijzen

Het fenomeen mensenhandel kan op verschillende wijzen worden benaderd, zoals met
het oog op preventie, opsporing, vervolging en hulpverlening aan slachtoffers. Het
fenomeen kan tevens worden bezien vanuit het perspectief van verschillende
betrokkenen, zoals dat van de regelstellende overheid, het slachtoffer, de politie, het
Openbaar Ministerie (OM), niet-gouvernementele organisaties die zich bezighouden
met preventie, hulpverlening aan of belangenbehartiging van slachtoffers en wellicht ook
vanuit het perspectief van de verdachten. Voorts kan mensenhandel op verschillende
manieren worden geproblematiseerd. Volgens Wijers en Lap-Chew (1999), die zich
overigens beperken tot vrouwenhandel, zijn in de aanpak ter voorkoming en bestrijding
van vrouwenhandel zes invalshoeken te herkennen. Dit zijn vrouwenhandel als: a)
moreel probleem, dat direct in het verlengde ligt van de moreel verwerpelijk geachte
prostitutie, b) probleem van openbare orde, c) probleem van georganiseerde
criminaliteit, d) migratieprobleem, e) mensenrechtenprobleem en f) arbeidsrechtelijk
probleem (zie ook Kootstra (1996a); Pearson (2001a)).

In deze rapportage wordt de problematiek van de mensenhandel breed benaderd, zonder
een specifieke keuze te maken voor het perspectief van een bepaalde betrokkene, of voor
een bepaalde invalshoek. Dit hangt niet enkel samen met het onafhankelijke statuut van
de Nationaal Rapporteur Mensenhandel en de daardoor vereiste objectieve benadering
van de problematiek, maar het is tevens de meest geëigende wijze om een zo veelzijdig en
multi-disciplinair fenomeen als mensenhandel te benaderen en in kaart te brengen. Waar
in onderhavige rapportage wel wordt geopteerd voor een specifieke invalshoek omdat
zulks wenselijk of aangewezen wordt geacht, zal die keuze en het waarom daarvan nader
worden toegelicht.

1.8 Onderhavige rapportage

De opdracht aan de Nationaal Rapporteur Mensenhandel behelst het jaarlijks
rapporteren aan de Nederlandse regering over aard, omvang en mechanismen met
betrekking tot mensenhandel. Een belangrijk doel van deze rapportages is het signaleren
van trends. Daarvoor is het noodzakelijk ieder jaar dezelfde rapportageperiode te kiezen.
Immers, alleen dan is het mogelijk om zicht te krijgen op verschuivingen in aantallen of
in de aard van een verschijnsel. Daarom ligt het voor de hand jaarlijks te rapporteren,
waarbij concreet gekozen is voor de periode van 1 januari van een bepaald jaar tot 1
januari van het jaar daarop volgend. Dit is in lijn met de periode waarover veel van de
instanties en organisaties, die voor de rapportage van het Bureau Nationaal Rapporteur
Mensenhandel (Bureau NRM) belangrijke informatie (kunnen) genereren, rapporteren.
Dit maakt vergelijking mogelijk van de verzamelde gegevens met algemene cijfers over



10 Mensenhandel; Eerste rapportage van de Nationaal Rapporteur

10 Dit geldt bijvoorbeeld voor jaarverslagen van instellingen zoals de Stichting Tegen
Vrouwenhandel (STV) en voor verslagen van collega-rapporteurs in België en Zweden, waarover
later meer. 

de Nederlandse situatie en met informatie uit het buitenland, informatie die ook veelal
per kalenderjaar beschikbaar komt.10

Hoewel 2001 het eerste volledige jaar is sinds de daadwerkelijke aanvang van de
activiteiten van het Bureau NRM, bevat onderhavige rapportage geen volledig afgerond
en sluitend overzicht over dat kalenderjaar. Voor zover het de activiteiten van het Bureau
NRM zelf betreft, zijn deze wel tot en met 31 december 2001 in deze rapportage
verwerkt. Vanwege het late beschikbaar komen van informatie en gegevens van derde
bronnen in de vorm van jaarverslagen en -rapporten - over het algemeen verschijnen
dergelijke documenten eerst tegen de zomer van het jaar volgend op het verslagjaar -
werd het niet opportuun geacht de verschijningsdatum van de rapportage van het Bureau
NRM daarop af te stemmen. Dit temeer, omdat deze eerste rapportage enerzijds reeds
een beeld probeert te geven van (cijfermatige) ontwikkelingen in de afgelopen vijf jaren,
anderzijds omdat in het eerste jaar van het bestaan van het Bureau NRM is gebleken dat
informatie bij veel instanties en organisaties die als potentiële bron voor het Bureau
NRM dienst kunnen doen, nog niet op zodanig (gestructureerde) wijze beschikbaar is,
dat daaruit reeds in voldoende mate kan worden geput. Daarenboven hebben de
werkzaamheden van het Bureau NRM reeds thans van belang zijnde informatie en
inzichten opgeleverd, waarvan het niet opportuun zou zijn deze te bewaren tot het najaar
van 2002.
Om voornoemde redenen, maar mede omdat onderhavige rapportage tevens de eerste
rapportage van het Bureau NRM is, bevat dit rapport van diverse onderwerpen een
uitvoerige beschrijving, teneinde de context en de aard van de problematiek zoveel
mogelijk in detail te kunnen duiden. Volgende rapportages zullen voortbouwen op de
algemene beschrijvingen en kunnen zich dan op die punten beperken tot het beschrijven
van de meest recente en opmerkelijke ontwikkelingen. Beschikbare cijfermatige
informatie completeert een en ander. Dientengevolge blijven in deze rapportage
bepaalde onderwerpen buiten beschouwing (hierover meer in Hoofdstuk 7) en wordt op
bepaalde punten minder cijfermateriaal gepresenteerd dan naar verwachting in de
komende rapportages het geval zal kunnen zijn. 

Onderstaand volgt een korte beschrijving van de inhoud van de afzonderlijke
hoofdstukken in dit rapport.

In Hoofdstuk 2 wordt de huidige Nederlandse wet- en regelgeving behandeld met
betrekking tot mensenhandel. Daarbij gaat het meer in het bijzonder om het wetsartikel
dat mensenhandel strafbaar stelt, maar ook de opheffing van het algemeen
bordeelverbod op 1 oktober 2000 komt aan de orde. Daarnaast wordt aandacht besteed
aan (lagere) regelgeving die relevant is in relatie tot het fenomeen mensenhandel en aan
in behandeling zijnde wetswijzigingen. Voorts komen de voorgeschiedenis van deze
wetten en regels aan bod, alsmede de meest recente internationale regelingen en
verdragen.



i inleiding 11

In Hoofdstuk 3 wordt beschreven hoe het instituut ‘Nationaal Rapporteur
Mensenhandel’ tot stand is gekomen en wat het onderzoeksterrein en de taakopdracht
van deze functionaris is. Verder geeft het hoofdstuk een beeld van de activiteiten van het
Bureau NRM gedurende de eerste periode van zijn bestaan. In dat verband komen onder
meer aan de orde de kennismaking met het veld, activiteiten ter voorbereiding van
dataverzameling, dataverzameling zelve, alsmede een aantal overige activiteiten die
nodig zijn gebleken voor het naar behoren kunnen uitoefenen van de kerntaak, te weten
rapportage over mensenhandel.
Hoofdstuk 4 is gewijd aan de slachtoffers van mensenhandel. Er wordt onder andere
aandacht besteed aan de achtergronden van slachtoffers, de wijze waarop zij worden
geronseld voor prostitutiedoeleinden en de wijze waarop zij onder druk worden gezet
om hun werk binnen de prostitutie voort te zetten. Op basis van zowel de registratie van
de Stichting Tegen Vrouwenhandel (STV) als vanuit een inventarisatie door het Bureau
NRM onder instellingen die gezien hun functie in aanraking zouden kunnen komen met
slachtoffers van mensenhandel, wordt aanvullend cijfermatige informatie gegeven over
slachtoffers.
In Hoofdstuk 5 staan opsporing en vervolging centraal. Dit hoofdstuk bevat een
beschrijving van de beleidsmatige context van het werk van het OM en de politie.
Vervolgens wordt cijfermatige en kwalitatieve informatie gepresenteerd met betrekking
tot opsporingsonderzoeken rond mensenhandel en met betrekking tot vervolging van
verdachten, inclusief de rechterlijke uitspraken terzake. Het hoofdstuk besteedt tevens
aandacht aan een aantal internationale ontwikkelingen.
De hulpverleningsinstellingen en belangenorganisaties in relatie tot het onderwerp
mensenhandel komen aan de orde in Hoofdstuk 6. Een beschrijving wordt gegeven van
het hulpverleningsaanbod in Nederland, gelardeerd met cijfermatige gegevens uit de
BNRM- inventarisatie. Vervolgens passeren instanties die zich bezig houden met
prostitutievraagstukken en belangenorganisaties de revue. Het hoofdstuk wordt besloten
met een opsomming van knelpunten die zich met betrekking tot de hulpverlening aan
slachtoffers mensenhandel voordoen.
Hoofdstuk 7 biedt een blik op de (nabije) toekomst van het Bureau NRM. Ingegaan
wordt op de stand van zaken van de werkzaamheden van het Bureau NRM en inzicht
wordt gegeven in de planning voor de komende rapportage-periode, zowel wat betreft
onderzoek als wat betreft andere activiteiten. Daarbij komen zowel de voorgenomen
activiteiten van het Bureau NRM aan de orde, als de onderzoeken die door derden zijn
aangekondigd en ingezet en die als potentiële bron van informatie voor het Bureau NRM
kunnen dienen.
Hoofdstuk 8 tenslotte bevat de constateringen die naar aanleiding van het tot op heden
verzamelde materiaal kunnen worden gedaan en de conclusies en aanbevelingen op basis
van die eerste bevindingen.





2 Wet- en regelgeving in relatie tot mensenhandel

2.1 Inleiding

In dit hoofdstuk staat de wet- en regelgeving in relatie tot mensenhandel centraal. In
Hoofdstuk 1 werd al kort de relatie tussen mensenhandel en prostitutie geschetst. Die
onderlinge verwevenheid in de terminologie komt ook tot uiting in de van toepassing
zijnde wet- en regelgeving in relatie tot mensenhandel. Dat betekent dan ook dat een
aantal wetten en regels niet onbesproken kan blijven, hoewel deze strikt genomen meer
aansluiting hebben bij het onderwerp prostitutie dan bij het onderwerp mensenhandel.
In dit hoofdstuk zullen deze wetten en regels, voor zover ze direct relevant zijn voor het
onderwerp mensenhandel, aan de orde worden gesteld. Voor het overige zij verwezen
naar aangehaalde literatuur. Uitgebreid zal worden ingegaan op de opheffing van het
algemeen bordeelverbod per 1 oktober 2000 (§ 2.4). Een van de belangrijkste
doelstellingen van het betreffende wetsvoorstel was namelijk voorkoming en bestrijding
van mensenhandel.
Naast het ‘mensenhandelartikel’ 250a Sr. (zie § 2.5), zijn verder nog diverse artikelen in
het Wetboek van Strafrecht opgenomen, die op enigerlei wijze een verband hebben met
het delict mensenhandel. Te denken valt daarbij aan strafbepalingen waarin aan
mensenhandel verwante delicten strafbaar worden gesteld, zoals slavenhandel (art. 274
Sr.) en mensenroof (art. 278 Sr.), maar ook aan strafbepalingen waarin activiteiten
strafbaar zijn gesteld die als aan mensenhandel gelieerde delicten zouden kunnen worden
bestempeld, of die in de praktijk vaak tezamen met mensenhandel blijken voor te komen,
zoals lidmaatschap van een criminele organisatie (art. 140 Sr.), mensensmokkel (art. 197a
Sr.), verkrachting (art. 242 Sr.), gemeenschap met minderjarigen (artt. 244 respectievelijk
245 Sr.) en vervalsing van reisdocumenten (art. 231 Sr.). Deze aanverwante
strafbepalingen worden in onderhavige rapportage niet uitgebreid behandeld, maar
komen slechts zijdelings aan bod.

Opgemerkt wordt dat in onderhavig rapport algemeen de term prostitutie wordt
gebruikt, terwijl in het Wetboek van Strafrecht en de andere in het wetsvoorstel
Opheffing algemeen bordeelverbod aangehaalde wetten wordt gesproken van ‘het zich
beschikbaar stellen tot het verrichten van seksuele handelingen met een derde tegen
betaling’. Deze omschrijving omvat evenwel hetgeen traditioneel onder prostitutie wordt
verstaan, zodat kortheidshalve de term prostitutie wordt gebruikt.

Ook in historisch opzicht is in Nederland, maar ook daarbuiten, de relatie tussen
mensenhandel en prostitutie altijd nadrukkelijk aanwezig geweest, met name vanaf de
periode dat slavernij in de klassieke betekenis een aflopende zaak was en de overheid zich
ging richten op eventuele reglementering van de prostitutie. Begonnen wordt dan ook
met het schetsen van de contouren van de geschiedenis op dit punt in Nederland over de
afgelopen anderhalve eeuw (§ 2.2).

Verder geeft dit hoofdstuk een korte beschrijving van internationale instrumenten op het
terrein van mensenhandel en op aanverwante terreinen (§ 2.3) om vervolgens de
Nederlandse wet- en regelgeving met betrekking tot prostitutie en mensenhandel nader



14 Mensenhandel; Eerste rapportage van de Nationaal Rapporteur

te beschrijven (§§ 2.5 - 2.8). Het hoofdstuk wordt afgesloten met een toelichting op een
aanhangig voorstel tot wetswijziging met implicaties voor het terrein van prostitutie en
mensenhandel (§ 2.9) en met een tweetal recente internationale ontwikkelingen in
Verenigde Naties (VN-) en in Europese Unie (EU-)verband (§ 2.10). 

2.2 Prostitutie en reglementering daarvan in historisch perspectief

Als er een ding duidelijk is uit de recente geschiedschrijving is het wel dat er altijd voor-
en tegenstanders hebben bestaan van prostitutie en ook van het verbieden c.q. het
reglementeren daarvan. De discussie over het reglementeren van prostitutie is dan ook
niet iets van de laatste jaren. Direct verwant aan deze discussie is die over de
strafbaarstelling van mensenhandel.

De Vries (1997) vermeldt dat prostitutie in de 19e eeuw, hoewel onzedelijk op zich, als een
noodzakelijk kwaad werd beschouwd, onvermijdelijk ter regulering van de mannelijke
geslachtsdrift. Het zou weliswaar wenselijk zijn in een beschaafde maatschappij ontucht
geheel te verbieden, maar omdat de prikkel sterker werd geacht dan de vrees voor
bestraffing van ontucht, vond men dat niet opportuun. Vanuit met name het perspectief
van de bescherming van de volksgezondheid (het tegengaan van de verspreiding van
geslachtsziekten, niet zozeer bij de publieke vrouwen, maar veeleer bij de klanten) kwam
een Staatscommissie in 1852 dan ook met voorstellen voor regulering van de prostitutie.
Omdat het grootste gevaar voor de gezondheid werd geacht te bestaan in de heimelijke
prostitutie, werd voorgesteld door algemene regeling van openbare ontucht op dit punt
de heimelijke prostitutie op te lossen. Het door de Staatscommissie voorgestelde stelsel
was gebaseerd op een verplichte registratie van prostituees bij de politie, gecombineerd
met controle door de politie op de prostitutiesector en een regelmatig terugkerende,
verplichte medische controle voor de prostituee. In dit stelsel was het zich niet
inschrijven als publieke vrouw strafbaar. Prostitutie op zichzelf was dat niet (immers, een
noodzakelijk kwaad), maar was wel aan voorwaarden verbonden: niet op bepaalde
plaatsen, geen openbare uitingen, gordijnen dicht, verplichte medische keuring en zelfs
verplichte ziekenhuisopname, totdat men beter was verklaard, etc. Zo ontwikkelde het
stelsel zich in de praktijk geleidelijk van een (voorgestelde) regeling ter bescherming van
de veiligheid en gezondheid van de man tot een regeling in het belang van de openbare
orde en veiligheid van de burgers.

De voorstellen van de Staatscommissie tot reglementering van prostitutie hebben niet
geleid tot landelijke wetgeving. Wel kende de nationale strafwetgeving een aantal
bepalingen die mede op het prostitutiebedrijf als zodanig van toepassing waren, zoals
verkrachting buiten het huwelijk, pornografie en aanstoot geven. Deze misdrijven en
overtredingen tegen de zedelijkheid waren overigens niet sekse-neutraal geformuleerd,
maar gericht op de vrouw als slachtoffer.

Het ontbreken van een algemene, landelijke regeling en van het zicht op een spoedige
totstandkoming daarvan leidde ertoe dat veel gemeenten intussen zelf waren overgegaan
tot reglementering van de prostitutie via hun gemeentelijke verordeningen. Ook hierbij
was bescherming van de volksgezondheid, met name die van de prostituant, het



 2 wet- en regelgeving in relatie tot mensenhandel 15

uitgangspunt. Er werden echter in de loop der tijd ook aanvullende regels gesteld. In de
praktijk kwam dit neer op het voeren van een vergunningstelsel voor bordelen, met
daaraan gekoppeld voorwaarden als registratie van prostituees, sanitair en medisch
toezicht en controle en politiebevoegdheden ter controle en regeling van de sector. De
behoefte en wens tot reglementering van de prostitutie, veeleer dan het verbieden ervan,
werd mede ingegeven door de vrees dat de ‘geheime’, niet openlijke prostitutie zou
opbloeien als de ‘openbare prostitutie’ zou worden verboden, met alle gevolgen voor de
volksgezondheid en openbare orde van dien. Reglementering maakte dan in elk geval
nog overzicht en controle mogelijk.
 
Uiteraard was er ook verzet tegen reglementering van prostitutie. Enerzijds trachtten
personen en instellingen, veelal met een kerkelijke achtergrond, ‘gevallen vrouwen’ te
redden uit de prostitutie door hen scholing en kansen op arbeid te bieden, anderzijds
probeerde men de reglementering van de prostitutie en de prostitutie zelf te bestrijden.
Dit onder het motto: voorkomen is beter dan genezen. Men kantte zich met name tegen
het feit dat het systeem van reglementering de sekse-ongelijkheid in stand hield of zelfs
bevorderde en tegen het gevaar van moreel bederf van de jeugd door prostitutie toe te
staan. Voorts ook zou het medisch toezicht de verspreiding van geslachtsziekten niet
kunnen voorkomen of doen verminderen, zodat de belangrijkste doelstelling van
reglementering niet werd gehaald. Deze strijd tegen reglementering kreeg in Nederland
onder andere vorm via de Nederlandsche Vereeniging tegen de Prostitutie en de
Nederlandsche Vrouwenbond tot Verhooging van het Zedelijk Bewustzijn. Door het bewerken
van de publieke opinie met argumenten van juridische en medische aard verwierven zij
gaandeweg, tezamen met tal van andere organisaties, steun voor hun abolitionistische
opvattingen over prostitutie. Die opvattingen richtten zich overigens niet enkel tegen de
reglementering van prostitutie en de prostitutie als zodanig, maar behelsden ook een
pleidooi voor het strafbaar stellen van het houden van een bordeel en voor het treffen
van maatregelen tegen de handel in vrouwen. In de optiek van de abolitionisten waren
namelijk het houden van een bordeel en vrouwenhandel onderling verbonden. Zij
beschouwden iedere vorm van prostitutie als gedwongen prostitutie, omdat de keuze
voor prostitutie per definitie niet werd ingegeven door vrije wil. De pijlen werden daarbij
met name gericht op de bordelen, omdat bij uitstek daar (vormen van) dwang aanwezig
werden geacht. In een bordeel konden vrouwen een man namelijk niet weigeren. In het
verlengde van de strijd voor het instellen van een bordeelverbod lag dan ook de strijd
tegen gedwongen prostitutie, met name van vrouwen en meisjes die het slachtoffer
waren geworden van vrouwenhandel. Ook was men het er in abolitionistische kringen
over eens dat prostitutie nooit als beroep aangemerkt zou mogen worden.
In hun strijd werden de organisaties met een kerkelijke grondslag gesteund door de
socialisten en de feministen, elk echter vanuit hun eigen optiek. Daar waar de
christelijken de nadruk legden op prostitutie als een zedelijk kwaad, benadrukten de
socialisten met name het sociale kwaad van prostitutie, terwijl de feministen op hun
beurt de positie van de vrouw en de gelijkheid van man en vrouw voorop stelden in hun
argumentatie.

Het verzet had ten lange leste succes, want geleidelijk kregen de ideeën en opvattingen
van de abolitionisten meer aanhangers. Dit leidde ertoe dat de reglementering in steeds



16 Mensenhandel; Eerste rapportage van de Nationaal Rapporteur

meer gemeenten werd afgeschaft en dat her en der zelfs lokaal een bordeelverbod werd
ingesteld. 
Het zou evenwel nog tot 1911 duren voordat landelijke wetgeving tot stand kwam. In dat
jaar werd het Wetsvoorstel tot bestrijding van de zedeloosheid aangenomen (Wet van 20
mei 1911, Stb. no. 130). Dit wetsvoorstel leidde tot wijziging van het Wetboek van
Strafrecht, door opname van tal van bepalingen ter regulering van de zedelijkheid,
waaronder een algemeen verbod op het houden van bordelen (artikel 250bis Sr.). In het
verlengde daarvan werd ook vrouwenhandel via dit wetsvoorstel strafbaar gesteld (art.
250ter Sr.). Dit was, in het licht van het voorgaande, eigenlijk niet meer dan een logische
ontwikkeling, omdat inmiddels het standpunt dat eerder enkel door de abolitionisten
werd aangehangen, algemeen opgeld deed. Prostitutie was een kwaad dat bestreden
diende te worden en omdat bordelen bij uitstek de locaties waren waar prostitutie en
seksuele dwang hoogtij vierden, dienden die verboden te worden. Vanuit de redenering
dat er zonder bordelen geen handel in vrouwen zou zijn en zonder handel geen vrouwen
in de bordelen zouden zijn, werd tevens het pleidooi voor strafbaarstelling van
vrouwenhandel beslecht. Door deze wetgeving heeft de wetgever een zedelijkheidsnorm
willen stellen, die paste in de toenmalige tijdsgeest. Overigens werd prostitutie op zich
niet strafbaar gesteld.

Opmerkelijk is dat vervolgens de discussie over exploitatie van prostitutie en
mensenhandel in Nederland, althans voor een tijd, vrijwel is verstomd (Haveman, 1998).
Wel heeft de overheid in de loop der jaren - we schrijven inmiddels de eerste helft 20ste

eeuw - een strafrechtelijk prostitutiebeleid ontwikkeld, gebaseerd op het uitgangspunt
dat de overheid zich veeleer sterk moest maken voor de bescherming van hen die
onvrijwillig in de prostitutie terecht waren gekomen, dan voor de bestrijding van de
zedenloosheid in het algemeen. Deze praktische benadering werd vermoedelijk
ingegeven door het feit dat, ondanks een bordeelverbod, prostitutie en de exploitatie
daarvan niet verdwenen en de maatschappelijke opvattingen over het verschijnsel ook
weer aan verandering onderhevig waren. Kern van het geleidelijk ingevoerde beleid was
dat in de praktijk onderscheid werd gemaakt tussen vrijwillige en onvrijwillige prostitutie
en de overheid haar bemoeienis met de prostitutie in beginsel beperkte tot regulering van
de exploitatie van vrijwillige prostitutie en bestrijding van onvrijwillige prostitutie.
Omdat het in art. 250bis Sr. geformuleerde bordeelverbod nog immer onverkort in het
Wetboek van Strafrecht stond, betekende dit beleid in de praktijk dat de exploitatie van
vrijwillige prostitutie in Nederland feitelijk werd gedoogd. Dit gedogen heeft zich
bovendien in de loop der tijden ontwikkeld van een passief gedogen naar een actief
gedogen (Venicz c.s., 2000). Passief gedogen hield in het toestaan van de vestiging van
prostitutiebedrijven, zolang er maar geen ontoelaatbare overlast werd veroorzaakt of
andere wetsartikelen werden overtreden. Actief gedogen daarentegen betekende het
sturend optreden door de overheid, teneinde door middel van diverse maatregelen de
ontwikkelingen in een bepaalde richting te sturen. Schoolvoorbeeld hiervan is het aan
het eind van de 20ste eeuw in menige gemeente gehanteerde stelsel van
gedoogbeschikkingen of vergunningen voor bordelen en andere seksinrichtingen,
waarbij eisen en voorschriften werden gesteld aan de inrichting en exploitatie daarvan. In
de 20ste eeuw is er door de overheid dan ook nauwelijks tegen bordelen opgetreden,
behalve in die gevallen waarin sprake was van aperte wantoestanden in een bordeel, van
exploitatie van onvrijwillige prostitutie of van verstoring van de openbare orde, rust en



 2 wet- en regelgeving in relatie tot mensenhandel 17

1 Dat bordeelhouderij al geruime tijd werd gedoogd blijkt uit het feit dat er, hoewel er op diverse
plaatsen in het land openlijk bordelen werden gehouden, in de periode 1994 tot en met 1998 niet
meer dan 26 strafzaken met vermelding van bordeelhouderij (art. 250bis Sr.) zijn ingeschreven ten
parkette. Daarvan werden er elf geseponeerd. In slechts drie van de overige zaken behoorde
bordeelhouderij ook tot de gedagvaarde strafbare feiten en in twee van die drie zaken werd de
verdachte schuldig verklaard en veroordeeld. Dat gebeurde in geen van beide gevallen op grond
van bordeelhouderij alleen (Visser, Oomens & Boerman, 2000).

2 Het betreft een politieke analyse met specifieke aandacht voor de rol van de vrouwenbeweging.
Conclusie van Outshoorn naar aanleiding van haar analyse is dat de vrouwenbeweging en de
beleidsafdelingen emancipatiezaken een aanzienlijke (zij het over de drie aangehaalde debatten
wisselende) invloed hebben gehad op de ontwikkeling van beleid met betrekking tot prostitutie en
vrouwen- c.q. mensenhandel, maar dat die invloed ook niet overschat moet worden. Dit laatste is
met name het gevolg van het bestaan van een sterke lobby door de gemeenten, verenigd in de
Vereniging Nederlandse Gemeenten (VNG), die wat het voorgestane beleid betreft vrij parallel
liep aan het beleid dat de vrouwenbeweging nastreefde. 

3 Zie Haveman en Wijers (1992) en Wijers (1996) voor een kritische beschouwing van de (toen nog)
voorgenomen wetswijzigingen.

veiligheid.1 Ondanks een eerdere poging tot bijstelling van het artikel 250bis Sr. in de
jaren tachtig, werd het bordeelverbod uiteindelijk pas op 1 oktober 2000 uit het Wetboek
van Strafrecht geschrapt. Zie voor een uitgebreide beschrijving en analyse2 van drie
belangrijke politieke debatten in relatie tot deze wetswijziging Outshoorn (2000).

Het mensenhandelartikel 250ter Sr. was al eerder voorwerp van wijziging. Naar
aanleiding van de internationale conventie uit 1921 (zie § 2.3.1), waarin de sekse-neutrale
term ‘handel in kinderen’ werd ingevoerd, werd de geldende strafbaarstelling in het
Nederlandse Wetboek van Strafrecht, waarin in 1911 enkel ‘vrouwenhandel’ strafbaar
was gesteld, in 1927 uitgebreid met handel in minderjarigen van het mannelijke geslacht
(Wet van 13 mei 1927, Stb. 156). Vele jaren later, in 1993, volgde een nieuwe wijziging van
art. 250ter Sr. (Wet van 9 december 1993, Stb. 679, inwerking getreden op 1 februari
1994). Het relatief korte artikel waarin met zoveel woorden vrouwenhandel en handel in
minderjarigen van het mannelijk geslacht strafbaar waren gesteld, werd toen vervangen
door een artikel waarin mensenhandel strafbaar werd gesteld, met een beschrijving van
wat daaronder diende te worden begrepen.3 De reden voor deze wijziging was tweeledig.
De eerste was meer technisch-juridisch van aard: het geldende artikel 250ter Sr. bevatte
namelijk geen delictsomschrijving, zodat men voor de vaststelling van de inhoud van het
delict, zoals die door de wetgever was bedoeld, was aangewezen op de wetsgeschiedenis.
Dit, in samenhang met de tweede reden, rechtvaardigde een aanpassing op dat punt. Die
tweede reden hield verband met het feit dat, zoals hierboven beschreven, de
maatschappelijke opvattingen over prostitutie een ontwikkeling hadden ondergaan, als
gevolg waarvan geleidelijk een strafrechtelijk beleid ten aanzien van de exploitatie van
prostitutie was ontstaan. In dat beleid was de nadruk komen te liggen op regulering van
vrijwillige prostitutie versus strafbaarstelling van de exploitatie van onvrijwillige
prostitutie. De nuanceringen die deze gewijzigde opvattingen met zich brachten, werden
door de doorgevoerde wijziging in art. 250ter Sr. aangebracht (Memorie van toelichting
21 027, TK 1988-1989, nr. 3). Door deze nieuwe formulering konden meer handelingen
onder het begrip mensenhandel worden gebracht dan voorheen onder vrouwenhandel
en handel in minderjarigen van het mannelijk geslacht. Zo was nu ook handel in
meerderjarige mannen strafbaar. Voorts werd de strafmaat verhoogd van maximaal 5



18 Mensenhandel; Eerste rapportage van de Nationaal Rapporteur

4 Zie hierover onder meer ook: Adviescommissie mensenrechten (1992), Hamerlynck (1993) en De
Ruyver c.s. (1999), die een kort overzicht geven van de voornaamste internationale verdragen en
maatregelen ter bestrijding van de internationale handel in mensen.

jaar naar maximaal 6 jaar gevangenisstraf en werd tevens de mogelijkheid van het
cumulatief opleggen van een geldboete ingevoerd. De volgende en meest recente
wijziging van art. 250ter Sr. dateert van 1 oktober 2000, tegelijkertijd met de opheffing
van het algemene bordeelverbod. Daarover nader in paragrafen 2.4 en 2.5.

2.3 Handel in personen in internationaal historisch perspectief

Hoewel de discussie over (reglementering van) prostitutie en mensenhandel in
Nederland na 1911 voor lange tijd verstomde, ging die op internationaal vlak gewoon
door. Daar was de discussie ook al eerder ontstaan en in feite was de strijd die op
internationaal terrein werd gevoerd tegen prostitutie en mensenhandel zelfs de motor
voor de geschetste ontwikkelingen in Nederland. Op internationaal vlak werd dan ook al
eerder, in de vorm van internationale afspraken, vooruitgang geboekt in de strijd tegen
mensenhandel, waarbij Nederland telkenmale als partij betrokken was.

2.3.1 Mensenhandelverdragen4
Belangrijk wapenfeit van de internationale gemeenschap was het protocol van Parijs dat
in 1902 tot stand kwam en in 1904 leidde tot de Internationale regeling betreffende de
bestrijding van den zoogenaamden handel in vrouwen en meisjes (voor Nederland
goedgekeurd bij wet d.d. 31 december 1906, Stb. 369). De regeling beoogde bescherming
te bieden tegen handel voor prostitutiedoeleinden aan meerderjarige vrouwen die
werden misleid of gedwongen en aan minderjarige meisjes. In die regeling werd een
aantal afspraken vastgelegd op het terrein van toezicht, informatievergaring en -
uitwisseling en repatriëring van slachtoffers van vrouwenhandel. Onder vrouwenhandel
werd in dit verband overigens verstaan het door misleiding en dwang ronselen van
vrouwen en meisjes voor de prostitutie in het buitenland. Deze definitie vloeide voort uit
het feit dat in die tijden Nederlandse vrouwen als zogenaamde blanke slavinnen in het
buitenland werden verkocht, terwijl in de bordelen in Nederland vooral buitenlandse
vrouwen werkten (De Vries, 1997).
Voor het creëren van de mogelijkheid tot bestraffing van de daders werd in de
Internationale regeling niets geregeld; dat werd aan de deelnemende landen zelf
overgelaten. 

In een tweede internationale conventie uit 1910, het Verdrag tot bestrijding van de handel in
vrouwen en meisjes (voor Nederland goedgekeurd bij wet van 30 maart 1912, Stb. 133 en
bekendgemaakt bij besluit van 27 november 1912, Stb. 1912, no. 355), werd op dit laatste
punt een stap vooruit gezet. In die conventie werd de bestraffing en de uitlevering van
handelaren mogelijk gemaakt. De conventie verplichtte haar lidstaten namelijk om
strafbaar te stellen degene die een meerderjarige vrouw door middel van bedrog,
bedreiging, machtsmisbruik of elke andere vorm van dwang aanwerft, meeneemt of
wegbrengt om ontucht te plegen, maar ook degene die een minderjarige vrouw aanwerft,
meeneemt of wegbrengt om ontucht te plegen, zelfs met haar toestemming. Ook werden



 2 wet- en regelgeving in relatie tot mensenhandel 19

5 Een rogatoire commissie is een delegatie, die in het kader van het opsporingsonderzoek een
werkbezoek brengt aan het buitenland, teneinde nadere informatie ten behoeve van dat
onderzoek te verzamelen. Dit kan een informatief of inventariserend bezoek aan
opsporingsautoriteiten betreffen, maar ook het horen van een verdachte of getuige. Afhankelijk
van het doel van het bezoek kan een rogatoire commissie bestaan uit een rechter(-commissaris),
een officier van justitie, een politiefunctionaris en een advocaat, alsmede een tolk.

bepalingen opgenomen die rogatoire commissies5 en uitlevering van verdachten
mogelijk maakten, mits er daartoe verdragen tussen landen bestonden. Verder werden
poging en voorbereidende handelingen met het oog op vrouwenhandel binnen de
strafbaarstelling gebracht. De gehanteerde beschrijving van vrouwenhandel in deze
conventie maakte dat voortaan niet enkel handel in vrouwen en meisjes naar het
buitenland, maar ook binnen de landsgrenzen, onder het bereik van de conventie viel. De
verplichtingen die uit deze conventie voortvloeiden zijn de directe aanleiding geweest
voor Nederland om in 1911 strafbaarstelling van vrouwenhandel in het Wetboek van
Strafrecht op te nemen, zoals hierboven in paragraaf 2.2 beschreven.

In 1921 werden voornoemde regeling en conventie in het kader van de Volkenbond (die
vanaf zijn oprichting specifiek was belast met het toezicht op de uitvoering van de
bestaande verdragen inzake handel in vrouwen en kinderen) nogmaals aangevuld, in het
Verdrag ter bestrijding van den handel in vrouwen en kinderen (voor Nederland goedgekeurd
bij wet van 17 juli 1923, Stb. 359 en bekendgemaakt bij besluit d.d. 22 november 1923, Stb.
526). In deze conventie werden onder meer de uitleveringsmogelijkheden verruimd en
werd de sekse-neutrale term kinderen (van beide seksen) ingevoerd, waardoor ook
minderjarige jongens als potentieel slachtoffer van handel voor prostitutiedoeleinden
werden erkend, naast vrouwen en meisjes.

In het Internationaal verdrag nopens de bestrijding van de handel in meerderjarige vrouwen uit
1933 (Volkenbond, 11 oktober 1933, in Nederland bekendgemaakt bij besluit d.d. 8 oktober
1935, Stb. 598) werden de bestaande regelingen wederom uitgebreid en werd nu ook
strafrechtelijke bescherming geboden aan meerderjarige vrouwen die met hun
toestemming waren verhandeld.

Ten slotte kwam in 1949 het VN-verdrag tot Bestrijding van de handel in personen en de
exploitatie van prostitutie van anderen tot stand (2 december 1949, in werking getreden op
25 juli 1951). Dit verdrag maakte de vier genoemde verdragen tot één geheel en vulde ze
op enige punten nog aan. Enerzijds verplicht het verdrag de deelnemende staten
strafbaar te stellen het aanwerven, medenemen en ontvoeren van personen met het
oogmerk van prostitutie, zelfs wanneer die persoon daarmee instemt, anderzijds moeten
de deelnemende landen de exploitatie van prostitutie strafbaar stellen, ook wanneer
zulks geschiedt met instemming van betrokkene. Het verdrag verplicht partijen dus alle
vormen van exploitatie van prostitutie strafbaar te stellen. Juist dit was voor Nederland
reden dit verdrag niet te ratificeren, omdat dit in strijd werd geacht met het inmiddels in
Nederland gevoerde strafrechtelijke (gedoog)beleid terzake. Dat beleid richtte zich, zoals
aangegeven, op de bestrijding van onvrijwillige prostitutie en de regulering van de
exploitatie van vrijwillige prostitutie. Dit deed naar de mening van de overheid beter
recht aan de Nederlandse strafrechtpolitiek, die niet was bedoeld ter bestrijding van de



20 Mensenhandel; Eerste rapportage van de Nationaal Rapporteur

zedeloosheid, maar veeleer ter bescherming van hen die onvrijwillig tot prostitutie
kwamen. Ook heden ten dage geldt dit uitgangspunt nog, hetgeen verklaart waarom
Nederland dit verdrag uit 1949 nimmer heeft geratificeerd. Gezien de recente opheffing
van het algemene bordeelverbod en de daaraan ten grondslag liggende beweegredenen
ligt het ook niet voor de hand dat Nederland dit alsnog zal gaan doen. Dit betekent
concreet dat de verdragen van 1910, 1921 en 1933, die Nederland wel ratificeerde, voor
Nederland nog steeds gelden. Deze verdragen, gesloten in het kader van de Volkenbond,
dan wel door deze overgenomen, werden overigens door middel van het Protocol van
New York van 12 november 1947 (Stb. 1949, J 188) omgezet in verdragen, gesloten in het
kader van de VN.
De meest recente regeling in het kader van de VN komt in paragraaf 2.10.1 afzonderlijk
aan de orde.

2.3.2 Andere internationale regelingen
Voornoemde internationale VN-instrumenten zijn specifiek op de bestrijding van de
handel in personen gericht. Daarnaast zijn er door de jaren heen in VN-verband nog
diverse andere internationale verdragen en regelingen tot stand gekomen op
aanverwante terreinen, die evenwel ook raken aan de problematiek van mensenhandel of
dit onderwerp zelfs specifiek binnen het bereik van de betreffende conventie brengen.
Veelal betreft het bepalingen ter bescherming van de menselijke waardigheid, of inzake
een verbod op slavernij of prostitutie. Hoewel al deze verdragen en regelingen nog steeds
onverkort van kracht zijn, dient hun betekenis te worden bezien in de context waarin ze
zijn opgesteld, alsmede in relatie tot de tijdperiode waarin ze tot stand zijn gekomen. Dat
verklaart mede waarom specifieke onderwerpen daaruit op een later moment onderwerp
zijn geworden van nieuwe, meer uitgebreide regelingen.
Zonder volledigheid te willen betrachten, wordt hierna een aantal belangrijke VN-
regelingen opgesomd. Voor al deze verdragen en regelingen geldt dat deze bezien en
begrepen moeten worden vanuit de optiek van de bescherming van de rechten van de
mens, die de algemene invalshoek van de VN mag worden genoemd.

- De universele verklaring voor de rechten van de mens (1948). Deze verklaring bevat
algemene mensenrechtenbepalingen, waarin onder meer slavernij en slavenhandel
worden verboden.

- Internationaal verdrag inzake burgerrechten en politieke rechten (1966). Vastgelegd in dit
verdrag is het verbod op slavernij, slavenhandel en op dwang- of verplichte arbeid.

- Internationaal verdrag inzake economische, sociale en culturele rechten  (1966). In dit
verdrag wordt onder meer het recht op vrije keuze van arbeid erkend, alsmede het
recht op geestelijke en lichamelijke gezondheid.

- Slavery convention, inclusief additionele protocollen (1926, respectievelijk 1953 en
1957). Ook dit verdrag stelt regels en verplichtingen ten aanzien van slavernij,
slavenhandel en op slavernij gelijkende praktijken, zoals debt-bondage en horigheid. 

- Convention on the elimination of all forms of discrimination against women  - ook wel het
VN Vrouwenverdrag genoemd -, inclusief additionele protocollen (1979,
respectievelijk 1999). Deze conventie verplicht staten onder meer om maatregelen te
nemen ter bestrijding en voorkoming van alle vormen van handel in vrouwen. 

- Convention on the rights of the child, inclusief additionele protocollen (1989,
respectievelijk 2000). Staten worden door deze conventie verplicht alle mogelijke



 2 wet- en regelgeving in relatie tot mensenhandel 21

maatregelen te nemen ter bescherming van kinderen tegen uitbuiting, inclusief
seksueel misbruik.

- Declaration on the elimination of violence against women (1993). Deze verklaring roept
staten op maatregelen te treffen tegen onder meer vrouwenhandel en gedwongen
prostitutie, vanuit de idee van bestrijding van sekse-gerelateerd geweld. 

- ILO Convention concerning the prohibition and immediate action for the elimination of the
worst forms of child labour (1999). Onder referte aan diverse verdragen inzake
kinderarbeid, worden in dit verdrag als ‘de ergste vormen van kinderarbeid’ onder
meer bestempeld de verkoop van en handel in kinderen, alsmede het gebruik, het
aanwerven of aanbieden van een kind voor prostitutie of voor andere illegale
werkzaamheden, met name die, die schadelijk zijn voor onder andere de zedelijkheid.
Staten worden verplicht actieplannen ter bestrijding van deze vormen van
kinderarbeid op te stellen en uit te voeren. 

Initiatieven voor internationale regelingen op het terrein van de mensenhandel en op
aanverwante terreinen werden overigens niet alleen in VN-verband genomen. Ook
andere internationale organisaties hebben in de loop der jaren initiatieven ontplooid in
de strijd tegen de mensenhandel. In acht genomen het feit dat mensenhandel in veel
gevallen een internationale dimensie heeft en vermoedelijk ieder land ter wereld er op de
een of andere manier mee te maken heeft, is dit niet bevreemdend. Zo zijn ook in het
kader van de Organisatie voor Veiligheid en Samenwerking in Europa (OVSE), met
name door het onder haar ressorterende Office for Democratic Institutions and Human
Rights (ODIHR), door de Raad van Europa en door de EU talrijke initiatieven genomen
en activiteiten ontplooid op het terrein van voorkoming en bestrijding van
mensenhandel. Op een aantal van deze wordt in onderhavige rapportage kort nader
ingegaan in relatie tot specifieke onderwerpen. Een meer diepgaand onderzoek naar de
invloed en betekenis van deze regelingen en verdragen vormt onderwerp van nadere
studie. Ook bespreking van meer algemene regelingen als het Europees Verdrag tot
bescherming van de rechten van de mens en de fundamentele vrijheden en het Europees
Verdrag inzake Economische, Sociale en Culturele rechten blijft op dit punt achterwege.
Wel zal in paragraaf 2.10 aan de meest recente regelingen van de VN en de EU op het
terrein van mensenhandel, respectievelijk het Protocol ter voorkoming, bestrijding en
bestraffing van mensenhandel en de Council framework decision on combating trafficking in
human beings uitgebreider aandacht worden besteed, vanwege het actuele belang van
deze initiatieven.
 

2.4 Opheffing van het algemeen bordeelverbod

Op 1 oktober 2000 werd de meest recente wetswijziging op het terrein van prostitutie en
mensenhandel van kracht (KB d.d. 18 januari 2000, Stb. 38). Toen werden wijzigingen
doorgevoerd in diverse bepalingen van het Wetboek van Strafrecht en in enige andere
wetten. Doel van deze wetswijziging was decriminalisering van de exploitatie van
prostitutie, waardoor de bestaande gedoogsituatie zou overgaan in legalisering. Tezamen
staan deze wijzigingen bekend als de Opheffing algemeen bordeelverbod.
Kern van de wetswijziging Opheffing algemeen bordeelverbod is het verdwijnen van art.
250bis uit het Wetboek van Strafrecht. Hiermee werd na bijna 90 jaar het verbod op het



22 Mensenhandel; Eerste rapportage van de Nationaal Rapporteur

6 Het voornemen tot een wijziging met soortgelijke strekking bestond reeds begin jaren tachtig,
maar het toentertijd ingediende wijzigingsvoorstel heeft nimmer de eindstreep gehaald. De
beweegredenen indertijd waren vergelijkbaar met de beweegredenen voor de wijziging per 1
oktober 2000: “Uit het recht op zelfbeschikking dat een volwassen onafhankelijke vrouw of man
die niet aan ongeoorloofde beïnvloeding is blootgesteld, heeft, vloeit voort dat zij of hij vrijwillig
kan besluiten zich te prostitueren en een ander uit de opbrengst van die prostitutie te
bevoordelen. Exploitatie van prostitutie is een maatschappelijke realiteit die niet door een
absoluut verbod tot verdwijning kan worden gebracht. Exploitatie van prostitutie die gepaard
gaat met een uitbuitingssituatie, dient krachtig te worden bestreden.” Aldus de toenmalige
Minister van Justitie (Memorie van toelichting 21 027, TK 1988-1989, nr. 3).

7 In de oorspronkelijk Memorie van toelichting werden de vier eerst genoemde hoofddoelstellingen
geformuleerd. In de loop van de behandeling van het wetsvoorstel in de Kamer, werden daaraan
de onder 5 en 6 genoemde doelstellingen toegevoegd.

houden van een bordeel uit de Nederlandse strafwetgeving geschrapt.6 Ook werd het
souteneurschap als strafbaar feit (art. 432 Sr.) geschrapt. De Minister van Justitie lichtte
de wetswijziging als volgt toe: “Dat prostitutie bestaat is een gegeven, ook voor de
overheid. Dat vraagt om een realistische benadering, zonder moralisme” (Memorie van
toelichting, TK 1996-1997, 25 437, nr. 3). Vanuit die optiek wilde de regering het verbod
op exploitatie van vrijwillige prostitutie door volwassenen opheffen en tegelijkertijd
regels stellen voor een effectiever aanpak van strafbare vormen van exploitatie van
prostitutie. 

Omdat het strafrechtelijk beleid al jaren was gericht op het reguleren van de exploitatie
van vrijwillige prostitutie, betekenden deze wijzigingen feitelijk slechts de aanpassing
van de wetgeving aan de geldende praktijk. Een Kamerlid verwoordde dat als volgt:
“Geleidelijk is ook duidelijk geworden dat de voordelen van een bordeelverbod niet
langer opwegen tegen de nadelen. Het belangrijkste is wellicht dat het bordeelverbod
vrouwen niet blijkt te beschermen tegen uitbuiting en misbruik. Sterker, het staat
effectieve bescherming zelfs in de weg, omdat de overheid het niet in zijn macht heeft
zich met de bordelen te bemoeien en daarvoor beleid te ontwerpen” (Halsema,
Handelingen, 27 januari 1999, TK 44). Met de wetswijziging werd dan ook formeel een
einde gemaakt aan de bestaande gedoogsituatie ten aanzien van de exploitatie van en het
voordeel trekken uit prostitutie, voor zover er sprake was van vrijwillige prostitutie door
meerderjarigen. Zoals reeds aangegeven vielen onvrijwillige prostitutie en prostitutie
door minderjarigen niet onder het gedoogbeleid. Deze waren altijd al voorwerp van
strafrechtelijke aanpak. De wetswijziging maakte verscherpte aandacht voor deze laatste
vormen van exploitatie van prostitutie mogelijk. Tegelijkertijd met het verdwijnen van
het bordeelverbod werd namelijk het bestaande mensenhandelartikel, art. 250ter Sr.,
aangepast. Onder vernummering tot art. 250a Sr. werd het artikel uitgebreid met een
aantal bepalingen die het voordeel trekken uit en profiteren van omstandigheden die als
mensenhandel bestempeld kunnen worden, strafbaar stellen. Ook deze uitbreiding was
feitelijk niet meer dan het aanpassen van het betreffende wetsartikel aan de lijn die in de
afgelopen jaren in de jurisprudentie en de strafrechtspraktijk was ontwikkeld.

Doel van de wetswijziging ter opheffing van het algemeen bordeelverbod was meerledig.
In totaal werden zes hoofddoelstellingen geformuleerd (Memorie van toelichting, TK
1996-1997, 25 437, nr. 3, respectievelijk Handelingen 28 januari 1999, TK 45):7



 2 wet- en regelgeving in relatie tot mensenhandel 23

8 Niet iedereen is hierover overigens even enthousiast. Haveman (2000, p. 71) is van mening dat
prostitutie in al zijn facetten als arbeid behandeld dient te worden. Hij stelt dat strafbaarheid van
uitbuiting in de prostitutie preventie en repressie ervan in de weg staat en dat eigenlijk elke
verwijzing in de strafwet naar prostitutie zou moeten worden geschrapt.

1. beheersing en regulering van exploitatie van prostitutie;
2. verbetering van de bestrijding van exploitatie van onvrijwillige prostitutie;
3. bescherming van minderjarigen tegen seksueel misbruik;
4. bescherming van de positie van prostitué(e)s;
5. ontvlechting van prostitutie en criminele randverschijnselen;
6. terugdringing van de omvang van prostitutie door illegalen.

Deze doelstellingen zijn divers van aard en hebben niet allemaal (rechtstreeks) te maken
met het voorkomen en bestrijden van mensenhandel. Wel zijn ze er in meer of mindere
mate aan gerelateerd. Voor een meer uitvoerige behandeling van de specifieke
doelstellingen wordt verwezen naar de Kamerbehandeling waar de doelstellingen alle
uitgebreid de revue passeerden.

Kern van het beleid dat de overheid wenst te voeren wanneer het gaat om de exploitatie
van vrijwillige prostitutie en de bestrijding van onvrijwillige prostitutie en prostitutie
door minderjarigen en illegalen is, zoals aangegeven, de legalisering van de
prostitutiebranche enerzijds en een aanscherping van de strafbaarstelling van
ongewenste fenomenen in deze branche anderzijds (zie ook: Handboek lokaal
prostitutiebeleid, deel 1). Daartoe is gekozen voor een combinatie van een strafrechtelijke
en een bestuur(srechte)lijke aanpak. De grondslag voor deze aanpak ligt in het Wetboek
van Strafrecht enerzijds, en in bestuurlijke wetgeving, zoals de Vreemdelingenwet, de
Wet arbeid vreemdelingen (WAV) en de algemene plaatselijke verordeningen (APV)
anderzijds. Mensenhandel en strafbare exploitatie van prostitutie worden aangepakt via
de daartoe strekkende bepalingen in het Wetboek van Strafrecht, met name art. 250a Sr.,8

terwijl de legalisering van de prostitutiebranche via een bestuur(srechte)lijke aanpak
moet leiden tot een betere beheersing en regulering van de branche. Die bestuurlijke
aanpak moet vorm krijgen op gemeentelijk niveau. De grondslagen van de
strafrechtelijke en bestuurlijke aanpak worden hierna afzonderlijk behandeld.

2.5 Het mensenhandelartikel in het Wetboek van Strafrecht

2.5.1 Artikel 250a Sr.
Belangrijkste artikel daar waar het gaat om de strafrechtelijke aanpak van mensenhandel
is art. 250a Sr. De bedoeling van dit artikel is om enerzijds het onvrijwillig in de
prostitutie brengen of houden, anderzijds het profiteren daarvan, strafbaar te stellen.
Voor de exploitatie van prostitutie is uitgangspunt geworden dat deze slechts strafbaar is
voorzover geweld, misbruik van overwicht of misleiding is gebruikt danwel
minderjarigen daarbij zijn betrokken.
De dwang, het misbruik of de misleiding zijn evenwel geen materieel delictsbestanddeel 
indien het handel in minderjarigen betreft. Een minderjarige aanzetten tot prostitutie,
zonder dat daarbij op een of andere wijze pressie op deze wordt uitgeoefend, is reeds



24 Mensenhandel; Eerste rapportage van de Nationaal Rapporteur

9 De Europese Economische Ruimte (EER) bestaat uit de vijftien landen van de Europese Unie,
alsmede Noorwegen, IJsland en Liechtenstein. In een latere fase zullen ook de kandidaat-lidstaten
van de EU, alsmede enige potentiële kandidaat-lidstaten toetreden tot de EER. 

mensenhandel. Ook is een vorm van dwang niet vereist wanneer in de uitvoering van het
delict een grensoverschrijding plaatsvindt. Het louter bestaan van het oogmerk om
iemand, ongeacht diens leeftijd, in een ander land in de prostitutie te brengen, is reeds te
bestempelen als mensenhandel (art. 250a lid 1, sub 2°). Deze laatste variant vloeit, blijkens
de wetsgeschiedenis, voort uit de eerder besproken verdragsbepalingen, met name het
Geneefse verdrag van 1933.

De formulering van artikel 250a Sr. is zodanig, dat het niet daadwerkelijk tot het zich
prostitueren van het slachtoffer hoeft te zijn gekomen, om te kunnen spreken van onder
art. 250a Sr. strafwaardige gedragingen. De strafbepaling spreekt immers van “zich
beschikbaar te stellen” en niet van het daadwerkelijk verrichten van seksuele
handelingen. Het gebruik van dwangmiddelen moet ertoe leiden dat het slachtoffer iets
toelaat, dat het bij afwezigheid van die dwang niet zou hebben gedaan. Het slachtoffer
moet zich, door de uit de dwangsituatie voortvloeiende omstandigheid, zodanig
beïnvloed voelen dat het aan die dwang geen weerstand kon bieden. Als dit ertoe leidt dat
een vrouw concreet in de prostitutie terecht komt  of zelfs maar dreigt te komen, is dat te
bestempelen als mensenhandel, ook als zij nog geen klant heeft bediend. Wanneer
evenwel het vermeende slachtoffer het dwangmiddel niet heeft bemerkt of niet als
zodanig heeft ervaren, dan wordt het (opzettelijk) dwingen in beginsel niet aanwezig
geacht (Cleiren & Nijboer, 2000), tenzij het toegepaste dwangmiddel naar objectieve
maatstaven geacht kan worden geëigend te zijn om als dwang te worden ervaren.
Bepalend hierbij is de vraag of het beschermde belang is geschonden. De bescherming
van het slachtoffer, namelijk, met name diens persoonlijke vrijheid en integriteit, staat bij
deze strafbepaling centraal.
Volgens vaste jurisprudentie valt onder de delictsomschrijving van het artikel ook de
situatie dat een persoon, die weliswaar uit vrije wil in de prostitutie is gaan werken, belet
of gehinderd wordt om met dat werk te stoppen. Ook dan is er sprake van gedwongen
exploitatie, is de lichamelijke integriteit en de keuzevrijheid van de prostituee in het
gedrang, en is er dus sprake van mensenhandel.

Bij exploitatie in de prostitutie van vreemdelingen van buiten de Europese Economische
Ruimte9 zonder vergunning voor het verrichten van arbeid in Nederland kan de vraag
rijzen of dit zonder meer mensenhandel oplevert. Ook daarvoor lijkt een situatie van
dwang of een andere feitelijkheid, die dit doet vooronderstellen of daarvoor enige
onderbouwing geeft, noodzakelijk. Hoewel vreemdelingen vaak in een marginale positie
verkeren in Nederland, is het voor discussie vatbaar of uit het enkele feit dat zij
werkzaam zijn in de prostitutie en niet over de daarvoor vereiste papieren beschikken,
zonder meer kan worden afgeleid dat zij hiertoe op een of andere wijze zijn gedwongen.
Die dwangsituatie zal uit de omstandigheden (nader) moeten worden aangetoond. Dat
laat evenwel onverlet dat wanneer de vreemdeling reeds in het buitenland is geworven,
daaruit is meegenomen of ontvoerd met het doel haar in Nederland in de prostitutie te
brengen, er naar de letter van de wet wel sprake is van mensenhandel. Er is dan immers
sprake van het eerder beschreven grensoverschrijdende element. Het tewerkstellen van



 2 wet- en regelgeving in relatie tot mensenhandel 25

10 Uit het enkele feit dat een prostituee uit een niet EER-land afkomstig is, kan mogelijk niet
rechtstreeks worden afgeleid dat zij niet in dezelfde positie verkeert als een mondige Nederlandse
prostituee. Weliswaar zijn de leef-, woon- en werkomstandigheden in het land van herkomst
factoren die bij die beoordeling medebepalend kunnen zijn, doch het bestaan van een
achterstandspositie hoeft niet zonder meer te betekenen dat de exploitant van zo’n vreemdeling
als mensenhandelaar moet worden aangemerkt. Als voorbeeld kan genoemd worden een
asielzoeker die om politieke redenen asiel in Nederland heeft aangevraagd en vervolgens in de
prostitutie gaat werken. Wanneer dit geheel vrijwillig gebeurt, maar er wel sprake is van een
exploitant, maakt deze zich mogelijkerwijs schuldig aan het delict beschreven in art. 197b Sr. c.q.
overtreding of misdrijf op basis van de WED, niet zonder meer aan mensenhandel. Zie hierover
ook: Haveman (1997). In het Handhavingsarrangement Wet arbeid vreemdelingen (6 september
1995, Stcrt. 1995, 246) geeft het College van Procureurs-Generaal daarenboven aan art. 197b (c en
d) Sr. bij uitstek geschikt te vinden om de zwaardere gevallen van illegale tewerkstelling (van
vreemdelingen zonder de daarvoor vereiste papieren), met name wanneer er sprake is van een
uitbuitingssituatie (vergelijk de definitie van vrouwenhandel), aan te pakken, omdat daarbij
misbruik wordt gemaakt van de kwetsbare positie van de illegale vreemdeling. De geschonden
norm is daarbij nadrukkelijk de arbeidsrechtelijke bepalingen en het door het ontduiken daarvan
behaalde voordeel, niet de uitbuiting op zich. Deze illegale tewerkstelling kan worden afgestraft
via de overtreding van art. 2 WAV of via het misdrijf 197b (c en d) Sr., dat dus met name voor de
zwaardere gevallen geschikt wordt geacht. In 197b Sr. is immers opzet en wetenschap van de
werkgever vereist omtrent de illegaliteit van de werkende vreemdeling.

11 Met ingang van 1 januari 2002: € 45.000,- (EK 2000-2001, 27 472, nr. 326, goedgekeurd ter
vergadering d.d. 25 september 2001).

een vreemdeling (al dan niet in de prostitutie) zonder dat deze over de juiste papieren
daarvoor beschikt en zonder dat er sprake is van enige vorm van dwang of bedoeld
grensoverschrijdend element, is afzonderlijk strafbaar gesteld in art. 197b Sr. (illegale
vreemdeling arbeid laten verrichten), alsmede krachtens de Wet Economische Delicten
(WED, art. 2 lid 1 jo. art. 1 sub 4).10

Naast de feitelijke mensenhandel, worden ook het opzettelijk voordeel trekken uit en het
profiteren van mensenhandel strafbaar gesteld in art. 250a Sr. (subs. 4°- 6°). Dit betreft
degene die gebruik maakt van de uitbuitingssituatie voor (financieel) gewin. Dat hoeft
niet noodzakelijkerwijs de persoon te zijn die de uitbuitingssituatie heeft veroorzaakt (de
‘mensenhandelaar’), maar kan ook een ander betreffen. In het concrete geval zal door de
rechter moeten worden bezien welke omstandigheden nog beschouwd kunnen worden
als het ‘profiteren van’ een uitbuitingssituatie en welke daarvan te ver verwijderd zijn.
Mensenhandel of strafbare exploitatie van prostitutie (het profiteren) worden in lid 1
bedreigd met een maximumstraf van zes jaar of een geldboete tot fl. 100.000,-11. De leden
2 en 3 van de strafbepaling vermelden de strafverzwarende omstandigheden. Wanneer de
in lid 1 omschreven feiten worden gepleegd door twee of meer verenigde personen, of
ten aanzien van een minderjarige die de leeftijd van zestien jaar nog niet heeft bereikt,
dan wel het toegepaste dwangmiddel zwaar lichamelijk letsel tot gevolg heeft, wordt het
strafmaximum met twee jaar verhoogd tot acht jaar gevangenisstraf of een geldboete van
maximaal fl. 100.000,-. De beschreven feiten in vereniging gepleegd ten aanzien van een
minderjarige die de leeftijd van zestien jaar nog niet heeft bereikt of waarbij het toepaste
dwangmiddel leidt tot zwaar lichamelijk letsel, leveren een extra strafverzwarende
omstandigheid op, met een strafmaximum van tien jaar gevangenisstraf of een geldboete
van fl. 100.000,-. 



26 Mensenhandel; Eerste rapportage van de Nationaal Rapporteur

12 Zie hierover ook Rijken (2000).
13 Stand van zaken d.d. najaar 2001.
14 Wel is in het jaar 2001 door een arrondissementsofficier van justitie in een zaak waarin sprake was

van het verkopen van een meisje ter exploitatie in de prostitutie, (mede) verdenking van
slavenhandel ten laste gelegd.

2.5.2 De plaats van art. 250a Sr. in het Wetboek van Strafrecht
Art. 250a Sr. is opgenomen in de titel Misdrijven tegen de zeden van het Wetboek van
Strafrecht. Toen 1911 het vrouwenhandelartikel in het Wetboek van Strafrecht werd
opgenomen, gebeurde dat in het kader van de bestrijding van de zedenloosheid. Hoewel
het artikel in de loop der jaren, zoals aangegeven, een aantal malen is gewijzigd, is over de
plaats van het artikel in het Wetboek van Strafrecht nimmer discussie gevoerd. Wel is
veel gezegd en geschreven over de inhoud van het begrip vrouwenhandel, later
mensenhandel, in relatie tot de aard en de ernst van het verschijnsel. Daarvan wordt in
toenemende mate gesteld dat de omstandigheden waaronder gedwongen prostitutie zich
voordoet dusdanig zijn dat ze doen denken aan de slavernij van weleer. Mensenhandel
wordt dan ook vaak ook een vorm van moderne slavernij genoemd. Mede hierdoor
wordt wel een relatie gelegd met art. 274 Sr., het artikel waarin slavenhandel strafbaar is
gesteld. Art. 274 Sr. is opgenomen in de titel “Misdrijven tegen de persoonlijke vrijheid”
en is bedoeld om de exploitatie van mensen te voorkomen. De strekking van art. 274 Sr.
is zodanig dat onder slavenhandel in elk geval de handel in mensen valt (Cleiren &
Nijboer, 2000). Daarmee wordt gedoeld op het bemiddelingsaspect van de handel. Daar
waar het delict mensenhandel, zoals het hierboven is beschreven, enerzijds een
bemiddelingsaspect in zich houdt - namelijk het werven en het transporteren - en
anderzijds bestaat uit de daadwerkelijke exploitatie, ligt de conclusie van Cleiren en
Nijboer ten aanzien van de toepasselijkheid van het slavernij-artikel op het handelsaspect
van het delict mensenhandel voor de hand.12 Zij stellen echter verder dat niet uitgesloten
kan worden dat ook andere vormen van exploitatie en onderdrukking van medemensen
als ‘slavernij’ kunnen worden aangemerkt. Daaronder dient dan de feitelijke exploitatie
begrepen te worden, hoewel dat strikt genomen, zoals zij zelf reeds aangeven, veeleer
slavernij dan slavenhandel genoemd zou moeten worden. In een bepaling die slavernij
met zoveel woorden strafbaar stelt, voorziet het Wetboek van Strafrecht evenwel niet,
dus is deze mogelijkheid afhankelijk van de reikwijdte die de rechter aan het begrip
slavenhandel zou willen toekennen. Voor zover het Bureau NRM bekend, zijn er tot op
heden13 geen zaken geweest waarin uitbuiting in de prostitutie - in de betekenis van
exploitatie - een veroordeling voor slavenhandel heeft opgeleverd. Overigens geldt dit
ook voor de bemiddelingsvariant van mensenhandel.14

Duidelijk is dat een delict als mensenhandel, dat eigenlijk per definitie gepaard gaat met
inbreuken op de persoonlijke vrijheid - immers zowel een beperking van de vrijheid van
bewegen alsook van de vrijheid van ‘doen en laten’ - uit oogpunt van de geschonden
norm en het beschermde belang veeleer in de titel “Misdrijven tegen de persoonlijke
vrijheid” thuishoort, dan in de titel “Misdrijven tegen de zeden”.
Overigens merken Cleiren en Nijboer (2000) op dat de in deze laatste titel opgenomen
klassieke zedendelicten in drie categorieën ingedeeld kunnen worden, waaronder die van
delicten tegen de persoonlijke vrijheid of de geweldsdelicten verkrachting en aanranding.
Zonder dat zij het delict mensenhandel ergens specifiek bij indelen, lijkt het - gezien het



 2 wet- en regelgeving in relatie tot mensenhandel 27

15 In beginsel, want enerzijds betrof dit enkel meerderjarigen, anderzijds waren op het hebben van
seks met een prostituee de algemene zedenbepalingen van toepassing. Zaken als seks met een
bewusteloze, een onmachtige of een gestoorde, alsmede verkrachting zijn afzonderlijk strafbaar
gesteld, waarbij het er voor de strafbaarheid niet toe doet of iemand zich prostitueert.

16 Dit hangt samen met een van voornoemde doelstellingen van de opheffing van het
bordeelverbod, namelijk de bescherming van minderjarigen tegen seksueel misbruik, waardoor
het voor de strafwaardigheid van het hebben van seks met een minderjarige niet uitmaakt dat deze
zich daarvoor vrijwillig aanbiedt.

bovenstaande - voor de hand liggend dat art. 250a Sr. veeleer gevat zou kunnen worden
onder de categorie delicten tegen de persoonlijke vrijheid of de geweldsdelicten
verkrachting en aanranding, dan in de categorie delicten gericht tegen de
verdraagzaamheid of de categorie delicten gericht tegen het gestelde vertrouwen.

Mocht naar aanleiding van het recente VN-Protocol mensenhandel worden overwogen
ook andere vormen van sociaal-economische uitbuiting, die in de ruime internationale
definitie van mensenhandel besloten liggen, een (eigen) plaats te geven in het Wetboek
van Strafrecht, dan zou het in het licht van het bovenstaande aanbeveling verdienen de
plaats van art. 250a Sr. in het Wetboek van Strafrecht in heroverweging te nemen.

2.5.3 De prostituant strafbaar?
Artikel 250a Sr. richt zich niet tot de prostituant. Het Nederlandse Wetboek van
Strafrecht kent geen aparte strafbaarstellingen voor de klant van meerderjarige
prostituees. Omdat prostitutie op zichzelf nimmer strafbaar is geweest, was het gebruik
maken van de aangeboden diensten dat in beginsel ook niet.15 Voor seks met
minderjarigen, waaronder ook seks met minderjarige prostituees moet worden
begrepen, gelden echter afwijkende bepalingen. Sinds de inwerkingtreding van het
wetsvoorstel Opheffing algemeen bordeelverbod, per 1 oktober 2000, is het hebben van
seks met een minderjarige die zich ter prostitutie aanbiedt, in alle gevallen strafbaar.16

Seks met een minderjarige, jonger dan twaalf jaar, is sowieso strafbaar, ongeacht of er
sprake is van prostitutie (art. 244 Sr.). Het hebben van gemeenschap met een
minderjarige in de leeftijd van twaalf tot zestien jaar, die zich ter prostitutie aanbiedt, is
eveneens strafbaar gesteld (art. 245 Sr.). Sinds de wetswijziging van 1 oktober 2000 is
evenwel het klachtvereiste in een aantal gevallen vervallen en kan seks met een
minderjarige prostituee in de leeftijd 12-16 jaar ambtshalve vervolgd worden. Voor de
categorie minderjarigen tussen zestien en achttien jaar geldt dat het hebben van seks met
iemand in die leeftijdscategorie die zich prostitueert, naar nieuw recht strafbaar is (art.
248b Sr.). Vóór 1 oktober 2000 gold nog dat gemeenschap met een minderjarige, ouder
dan zestien jaar, die zich daarvoor vrijwillig aanbood, niet strafbaar was.

De aanscherping van de regelgeving op deze punten heeft natuurlijk enkel effect als op
de naleving daarvan een zekere controle wordt uitgeoefend en overtreding ervan ook
daadwerkelijk wordt bestraft. Voor het realiseren van een opsporings- en
vervolgingsbeleid ten aanzien van deze strafbare vormen van exploitatie van prostitutie,



28 Mensenhandel; Eerste rapportage van de Nationaal Rapporteur

17 Specifiek met betrekking tot art. 248b Sr. (ontucht met 16-17 jarige prostituee) kwam tijdens de
parlementaire behandeling aan de orde dat de Aanwijzing aanpak mensenhandel vermeldt dat
daarvoor geen gerichte opsporing aan de orde is. De minister gaf in reactie daarop aan dat de
handhaafbaarheid van deze bepaling bijzonder lastig is, maar dat zulks onverlet laat dat de politie
bij feitelijke constatering van overtreding van dit artikel wel degelijk zal optreden (TK 1999-2000,
25 437, nr. 24, p. 6).   

18 Memorie van toelichting 25 437, TK 1996-1997, nr. 3.
19 Voor een toelichting op de achtergrond en de aanpak van het onderzoek, alsmede voor een

uitvoeriger beschrijving van de onderzoeksresultaten, wordt verwezen naar dit rapport.
20 Memorie van toelichting, TK 1996-1997, 25 437, nr. 3.

alsmede ten aanzien van het hebben van gemeenschap met minderjarigen die zich ter
prostitutie aanbieden, zijn politie en justitie verantwoordelijk.17

2.6 Het lokale beleid

2.6.1 De verordenende bevoegdheid van de gemeenten
Het zwaartepunt van de bestuurlijke aanpak van de legale prostitutie - de beheersing en
regulering - is bij de opheffing van het algemeen bordeelverbod door de wetgever in
handen van de lokale overheden gelegd. Op basis van de wetswijziging zijn de gemeenten
aangewezen als de belangrijkste vormgevers en handhavers van het nieuwe beleid. Dit
beleid is gericht op beheersing, sturing en sanering van het prostitutiewezen en op
verbetering van de omstandigheden waaronder in de prostitutie wordt gewerkt. Het gaat
daarbij niet alleen om bestrijding van overlast, maar ook om verbetering van de positie
van de prostituee.18 Vanwege deze multi-disciplinaire doelstelling is het ontwikkelen en
uitvoeren van het lokaal prostitutiebeleid een gezamenlijke verantwoordelijkheid van de
gemeente, de politie, het Openbaar Ministerie (OM) en het particulier initiatief, zoals
hulpverlening en belangenbehartiging. In veel gevallen heeft daarom in daartoe
geëigende of ingestelde overleggen afstemming plaatsgevonden tussen betrokken
(overheids)instanties en organisaties. Deze paragraaf betreft het in dezen door de
gemeenten te voeren (vergunningen)beleid. Op een aantal punten wordt in deze
paragraaf verwezen naar bevindingen uit een onderzoek naar het gemeentelijke
prostitutiebeleid dat werd uitgevoerd door het Onderzoeks- en Adviesbureau van de
Vereniging van Nederlandse Gemeenten (SGBO, 2001). Het onderzoek is een van de
onderzoeken die in opdracht van het zogenoemde interdepartementale
Monitoringsoverleg (zie hierover nader Hoofdstuk 3) is uitgezet in het kader van de
monitoring en de evaluatie van de opheffing van het algemeen bordeelverbod, die door
de Minister van Justitie bij de behandeling van het wetsontwerp in de Tweede Kamer
werd toegezegd. Doel van dit (deel)onderzoek was het gemeentelijke beleid inzake
prostitutie, inclusief de regelgeving en de handhaving, te inventariseren en de
ontwikkelingen in de prostitutiebranche in beeld te brengen.19

Er is gekozen voor decentrale uitvoering van het prostitutiebeleid, aldus de Minister van
Justitie,20 vanwege het feit dat de lokale overheden daadwerkelijk te maken hebben met
het verschijnsel prostitutie, zodat ook de publieke bemoeienis met prostitutie aan de
gemeenten moet worden overgelaten. De centrale overheid heeft, in die optiek, enkel een
sturende taak, daar waar het gaat om de totstandkoming van beleid en wetgeving op het



 2 wet- en regelgeving in relatie tot mensenhandel 29

21 Een bepaling met die strekking was wel onderdeel van het wetsvoorstel uit begin jaren tachtig.
Dat wetsvoorstel heeft de eindstreep evenwel niet gehaald. Van de zijde van het CDA is tijdens de
behandeling van onderhavig wetsvoorstel wel om een soortgelijke bepaling verzocht, maar de
Minister van Justitie zei daarover: “Het ligt naar mijn mening niet voor de hand om met zo’n
voorziening te komen op een ogenblik waarop de wetgever tegelijkertijd uitspreekt dat exploitatie
van prostitutie toelaatbaar is” (Nota n.a.v. het verslag, TK 1997-1998, 25 437, nr. 5).

22 Onder een feitelijk nul-beleid wordt verstaan de situatie dat een gemeente weliswaar een lokaal
vergunningbeleid instelt, doch daarin ten aanzien van de vestigingsvoorschriften voor
seksinrichtingen zulke strenge eisen stelt, dat het praktisch gezien onmogelijk is om een
seksinrichting binnen de gemeentegrenzen te vestigen. Ook de situatie dat gemeenten in
regionaal verband een bepaald quotum aan seksinrichtingen hebben afgesproken en de
aanwezigheid van een of meerdere seksinrichtingen in een aantal van de betrokken gemeenten
betekent dat het quotom is bereikt, levert een feitelijk nul-beleid op in die gemeenten waarin nog
geen seksinrichting is gevestigd, maar waarin de vestiging wordt geweigerd vanwege het bereiken
van het quotum.

terrein van het strafrecht, vreemdelingenrecht en de volksgezondheid. Veel gemeenten
hebben reeds ervaring met het voeren van een (vorm van) prostitutiebeleid, stammende
uit de periode dat prostitutie werd gedoogd. In die periode ontwikkelde immers een
groot aantal gemeenten reeds een eigen prostitutiebeleid, bij gebrek aan een eenduidig
landelijk beleid.

Vanwege de gekozen invalshoek van decentralisering, richt de nieuwe wetgeving zich
allereerst op het creëren van betere mogelijkheden voor gemeenten om een effectief en
integraal beleid te ontwikkelen en uit te voeren. Daarin voorziet artikel 151a
Gemeentewet. Dat artikel creëert de mogelijkheid een gemeentelijke verordening vast te
stellen, waarin voorschriften worden gesteld met betrekking tot het bedrijfsmatig geven
van gelegenheid tot het verrichten van seksuele handelingen met een derde tegen
betaling. Concreet betekent dit dat de gemeenten de mogelijkheid is geboden door
middel van een vergunningenstelsel voorwaarden te stellen aan de exploitatie van
prostitutie binnen hun grenzen. Met nadruk heeft de Minister van Justitie gesteld dat de
decentralisering van deze bevoegdheid niet is bedoeld om gemeenten in de gelegenheid
te stellen vanwege eventuele morele bezwaren prostitutie binnen hun grenzen te weren.
Artikel 151a Gemeentewet gebiedt gemeenten weliswaar niet een prostitutieregeling op
te stellen, maar aan de andere kant ontbreekt in het wetsvoorstel een voorziening die het
gemeenten uitdrukkelijk toestaat exploitatie van prostitutie te verbieden.21 Nu de
exploitatie van prostitutie door de opheffing van het algemeen bordeelverbod is
gelegaliseerd, zou het volledig verbieden van prostitutie binnen gemeentegrenzen naar
de mening van de Minister van Justitie strijd kunnen opleveren met het recht op vrije
keuze van arbeid, een recht dat zowel in de Grondwet (art. 19 lid 3), als in diverse door
Nederland geratificeerde internationale mensenrechtenverdragen is neergelegd.
De Minister van Justitie achtte het onjuist als een gemeente door haar lokale beleid in
feite iets onmogelijk maakt, dat in algemene zin niet meer strafbaar is gesteld. Uit het
SGBO onderzoek komt naar voren dat desalniettemin 43 gemeenten een nul-beleid of
een feitelijk nul-beleid22 voeren. Op een aantal van 348 responsgemeenten voor deze
specifieke vraag, betekent dat een percentage van ruim 12%. Dit betreft overwegend de
kleinere gemeenten (SGBO, 2001, pp. 14-15). In door het Bureau NRM vóór het
verschijnen van de resultaten van het SGBO-onderzoek gevoerde gesprekken met



30 Mensenhandel; Eerste rapportage van de Nationaal Rapporteur

23 Advies Raad van State en nader rapport, TK 1996-1997, 25 437, B.

sleutelpersonen en door verschillende andere bronnen werd nog aangegeven dat het
waarschijnlijk slechts om enkele gemeenten zou gaan.
In zijn antwoord op Kamervragen (TK 2001-2002, Aanhangsel van de handelingen, 6
maart 2002) herhaalde de Minister van Justitie dat hij, ondanks het feit dat enkele
provincies gemeenten kennelijk de ruimte bieden een nul-optie te hanteren, van mening
is dat de opheffing van het algemeen bordeelverbod gemeenten niet de mogelijkheid
biedt een nulbeleid te voeren. De minister geeft tevens aan dat, hoewel de
verantwoordelijkheid voor de invulling van het lokale prostitutiebeleid bij de gemeente
ligt, het de rechter is die in laatste instantie tot een beslissend oordeel over de
rechtmatigheid van een dergelijk op de gemeentelijke autonomie gegrond beleid kan
worden geroepen.
Hoewel het opstellen van prostitutiebeleid dus aan de individuele gemeenten is
overgelaten, is vanuit de VNG getracht daarin enige uniformering aan te brengen. De
VNG heeft namelijk het initiatief genomen een modelverordening op te stellen op basis
van art. 151a Gemeentewet, die door de gemeenten in hun lokale APV kon worden
overgenomen. Uit het feit dat de VNG in de modelverordening voorschriften heeft
opgenomen die overeenstemmen met het door de regering voorgestelde beleid, leidde de
Minister van Justitie af dat de gemeenten dit beleid ondersteunen.23 De juistheid van deze
conclusie wordt onderstreept door het SGBO-onderzoek, waaruit blijkt dat 94% van de
gemeenten de bepalingen uit de model-APV van de VNG geheel dan wel min of meer
ongewijzigd hebben overgenomen in de eigen APV (SGBO, 2001, p. 22). 

2.6.2 De vergunningplicht
De bedoeling van de aan de gemeenten verleende verordenende bevoegdheid is dat de
gemeenten in hun APV’s regels stellen aan de vestiging, inrichting en bedrijfsvoering van
seksinrichtingen binnen hun grenzen. In de praktijk gebeurde dat in 95% van de
gemeenten (SGBO, 2001, pp. 21-22) door het exploiteren en het uitbaten van een
seksinrichting te binden aan een vergunningplicht. In die vergunning kunnen eisen
worden gesteld aan de exploitant en de beheerder, aan het gebouw (inrichtingseisen) en
aan de feitelijke exploitatie (zoals sluitingsuren, toezicht, arbeidsrechtelijke en
gezondheidstechnische aspecten). Het instellen van een vergunningplicht maakt het voor
de vergunningverlenende instantie tevens mogelijk voorwaarden te stellen aan het
verkrijgen van een vergunning. Deze voorwaarden liggen bijvoorbeeld in de sfeer van de
persoon van de exploitant en de beheerder, maar ook in de vestigingslocatie. Door aan
het verkrijgen van een vergunning voorwaarden te verbinden, is een controle vooraf
gegarandeerd.
Daar waar het ontwikkelen en uitvoeren van het lokale, integrale prostitutiebeleid een
gezamenlijke verantwoordelijkheid is van alle lokale overheden, heeft in de praktijk ook
veelal overleg en afstemming tussen die autoriteiten plaatsgevonden. Politie, OM en
GG&GD waren in veel gemeenten betrokken bij het opstellen van het gemeentelijke
beleid, maar ook bij het beoordelen van de vergunningaanvragen (zie ook SGBO, 2001,
pp. 18-19). Uiteraard wordt het besluit op de vergunningaanvraag door de gemeente
genomen. Deze samenwerking garandeert een vlot in elkaar overlopen en op elkaar
afgestemd zijn van bestuurlijk en justitie-optreden, hetgeen de controle en de
handhaving van het beleid ten goede komt.



 2 wet- en regelgeving in relatie tot mensenhandel 31

24 In dit verband valt te denken aan zaken als onvrijwillige prostitutie, minderjarigheid,
gezondheidsaspecten en arbeidsomstandigheden van de prostituees, terugdringen van
criminaliteit en illegalen in de branche, maar ook zaken als hygiëne- en
brandveiligheidsvoorschriften (zie SGBO, 2001, pp. 18-19 en 24-25).

25 Bijvoorbeeld de Arbeidsinspectie, maar ook is een taak in dezen denkbaar voor de onlangs
opgerichte Sociale Inlichtingen- en Opsporingsdienst (SIOD). 

26 Een Handhavingsarrangement bevat afspraken tussen de gemeente en de handhavingspartners
over het uitoefenen van toezicht op de naleving van voorschriften die betrekking hebben op
prostitutie en de prostitutiebranche en over de strafrechtelijke aanpak van misdrijven en
overtredingen (vergelijk SGBO, 2001, p. 35). 

27 Het SGBO-onderzoek (p. 35) vermeldt dat van de in totaal 214 responsgemeenten er 170 (79%)
hebben aangegeven dat er handhavingsafspraken zijn gemaakt. 44 gemeenten (21%) zijn geen
handhavingsarrangement aangegaan.

2.6.3 Controlebevoegdheid en handhaving
Gezien de grote diversiteit van de terreinen waarop voorwaarden in de vergunning
gesteld (kunnen) worden,24 alsmede vanwege de diversiteit van toepasselijke wetgeving,
zijn veel verschillende instanties betrokken bij de handhaving van het prostitutiebeleid.
De (bestuurlijke) vergunningplicht legt de verantwoordelijkheid voor het naleven van de
daarin gestelde voorwaarden bij de exploitant c.q. de beheerder. De controle daarop en
de handhaving daarvan ligt in eerste instantie in handen van de gemeente. Voor de
controle en handhaving van het bij het Wetboek van Strafrecht en andere landelijke
wetgeving bepaalde daarentegen zijn bijzondere handhavingsinstanties25, politie en OM
verantwoordelijk.
Met het oog op het grote aantal betrokkenen bij controle en handhaving is door de
Minister van Justitie in het Handboek Lokaal Prostitutiebeleid voorgesteld om een
handhavingsarrangement26 vast te stellen. Daarin dienen maatregelen opgenomen te
worden die elke partner zal treffen bij gebleken overtreding van gestelde voorschriften
op het aan hem toevertrouwde terrein van controle. Op deze wijze wordt actieve
handhaving op zowel bestuurlijk als op strafrechtelijk gebied gegarandeerd. Hierboven
werd reeds aangegeven dat in veel gemeenten multi-disciplinair samengestelde
overleggen hebben samengewerkt bij de voorbereiding van het lokale prostitutiebeleid.
Handhaving maakte van die besprekingen eveneens deel uit. Vele gemeenten hebben in
de aanloop op de inwerkingtreding van het wetsvoorstel Opheffing algemeen
bordeelverbod al dergelijke handhavingsarrangementen opgesteld.27 Handhaving ziet
zowel op controle als op het ageren als er overtredingen worden vastgesteld, en is dus
(mede) gericht op het voorkomen en het bestrijden van verboden vormen van
(exploitatie van) prostitutie.

De concrete wijze waarop vorm wordt gegeven aan de bestuurlijke controles wordt op
lokaal niveau bepaald, veelal dus in de vorm van voornoemde
handhavingsarrangementen. Blijkens de uitkomsten van het SGBO-onderzoek (p. 36)
zijn kernpartners in de handhaving de politie, de GG&GD en de gemeentelijke afdeling
bouw- en woningtoezicht. Binnen deze kernpartners kunnen zeer diverse afdelingen
belast zijn met de feitelijke controle en handhaving, zoals de vreemdelingendienst, jeugd-
en zedenzaken en de afdeling bijzondere wetten bij de politie, en bij de gemeente de
brandweer en, naast de afdeling bouw- en woningtoezicht, de afdeling
bestuurlijke/bestuurlijk-juridische zaken. Daarnaast worden in het SGBO-onderzoek als



32 Mensenhandel; Eerste rapportage van de Nationaal Rapporteur

28 Zie op deze punten onder meer de Nota Prostitutiebeleid in Amsterdam (Gemeenteblad 2000,
bijlage 0).

29 Zie Nota Het Rotterdams prostitutiebeleid (Bestuursdienst Gemeente Rotterdam, 2000).
30 Aanwijzing bejegening slachtoffers van zedendelicten, Stcrt. 1999, 174 / 2001, 64 (d.d. 2 april 2001).

Aanwijzing slachtofferzorg, Stcrt. 1999, 141.
31 In het SGBO-onderzoek (p. 39) wordt een overzicht gegeven van het aantal en het soort sancties

dat door gemeenten is opgelegd vanaf 1 oktober 2000.
32 Bij het nemen van bestuurlijke maatregelen hoeft de uitkomst van de strafrechtelijke procedure

niet afgewacht te worden. De gemeente heeft een eigenstandige beslisbevoegdheid in dezen.

partners genoemd de Arbeidsinspectie, de Belastingdienst en het OM. Voorts kunnen
ook de uitvoeringsinstellingen van de sociale verzekeringen en de Immigratie- en
Naturalisatiedienst (IND) bij de handhaving betrokken zijn. Vanwege dit grote aantal
betrokken handhavers voorzien de handhavingsarrangementen idealiter in
gecombineerde en interdisciplinaire controles, teneinde onevenredige overlast door
controle voor de seksinrichtingen te voorkomen.28

Het aspect integriteit is een belangrijk onderdeel van een handhavingsarrangement.
Gezien de aard van de materie is het immers noodzakelijk dat toezichts- en
handhavingsambtenaren zo min mogelijk in kwetsbare situaties worden gebracht. Zo
zullen controles bijvoorbeeld altijd door meer dan één persoon worden gedaan.29 Voorts
ook zijn de conclusies en aanbevelingen voor de bejegening van slachtoffers van
zedendelicten, alsmede de aanwijzing slachtofferzorg,30 hoewel beide in eerste instantie
opgesteld vanuit het oogpunt van bescherming van de belangen van het slachtoffer, van
belang voor de bescherming van de handhavingsambtenaar. Navolging van die
aanwijzingen is immers een indicatie van correct, deskundig en zorgvuldig optreden en
dito bejegening.

2.6.4 Maatregelen en sancties
Het spreekt voor zich dat aan overtreding van gestelde normen consequenties moeten
kunnen worden verbonden. Afhankelijk van de geconstateerde overtreding kunnen
maatregelen dan wel sancties worden genomen. Bij constatering van strafbare feiten kan
het OM tot vervolging overgaan, dan wel tot een transactie besluiten. Los van of in
combinatie met de strafrechtelijke aanpak, kunnen ook bestuurlijke maatregelen worden
genomen, wanneer het geconstateerde feit (tevens) overtreding van
vergunningvoorschriften oplevert. Die bestuurlijke maatregelen kunnen variëren van het
geven van (een of meerdere opeenvolgende) waarschuwingen, via het gelasten van een
tijdelijke sluiting c.q. aanpassing van de toegestane openingstijden, tot het intrekken van
de vergunning en sluiting voor onbepaalde tijd.31 De concrete maatregel die wordt
genomen hangt uiteraard af van de aard en zwaarte van de geconstateerde overtreding.
Volgens richtlijnen van het OM - waarover in Hoofdstuk 5 meer - zal het aantreffen van
illegale of minderjarige prostituees in elk geval leiden tot strafvervolging door het OM.
Daarnaast zal de gemeente als vergunningverlenende instantie in deze gevallen kunnen
besluiten tot het intrekken van de vergunning en de sluiting van de seksinrichting voor
onbepaalde tijd. Daar waar ingevolge de model-APV immers de afgifte van een
vergunning tot exploitatie van een seksinrichting is gebonden aan het voorschrift dat er
geen illegale en geen minderjarige prostituees in een seksinrichting mogen werken,
ondersteunt gemeentelijke beleid op dit punt het strafrechtelijk beleid.32 



 2 wet- en regelgeving in relatie tot mensenhandel 33

33 Nota naar aanleiding van het verslag, TK 1997-1998, 25 437, nr. 5.
34 Aldus de Minister van Justitie, mede namens de Minister van Binnenlandse Zaken en

Koninkrijksrelaties, de Minister van Volksgezondheid, Welzijn en Sport en de Staatssecretaris
van Sociale Zaken en Werkgelegenheid op vragen van de Vaste Commissie voor Justitie,
5102785/501/HS2.

2.6.5 Tijdelijkheid van de huidige regeling
Bij de behandeling van het wetsvoorstel Opheffing algemeen bordeelverbod heeft de
regering zich bij monde van de Minister van Justitie op het standpunt gesteld dat zij de
tijd nog niet rijp achtte voor een nadere regulering van de exploitatie van prostitutie bij
wet.33 Dit werd niet nodig geacht voor de verwezenlijking van de doelstellingen van de
voorliggende wetgeving, omdat gemeenten ook zonder wettelijk juridisch kader
(prostitutiekaderwetgeving) een vergunningenbeleid zouden kunnen voeren en daarmee
op effectieve wijze bestuurlijk zouden kunnen optreden tegen met criminele
randverschijnselen verweven exploitatie van prostitutie (een van de hoofddoelstellingen
van het wetsvoorstel). Derhalve werd vooralsnog gekozen voor regeling van een en
ander in art. 151a Gemeentewet, waarbij nadrukkelijk werd vermeld dat dit een tijdelijke
regeling zou zijn. Alvorens centraal sturende kaderwetgeving te overwegen, werd het
wenselijk geacht eerst ervaring op te doen met de situatie die zou ontstaan na de
opheffing van het algemeen bordeelverbod. Kaderwetgeving zou al gauw te gedetailleerd
zijn en daardoor te veel vastleggen, met als gevaar dat de overheden niet meer flexibel
zouden kunnen inspelen op nieuwe ontwikkelingen. Daarbij kwam, zo was de
redenering, dat het maken van kaderwetgeving van niet-globaal karakter in dit stadium
verre van eenvoudig zou zijn. Voorts was de vraag of het niet beter en zinvoller zou zijn
om centrale wetgeving niet te beperken tot de prostitutiebranche, maar een breder
karakter te geven, vanuit een integrale visie op openbare inrichtingen.34

Met deze redengeving in het achterhoofd werd besloten eerst de evaluatie van de
ervaringen met het huidige instrumentarium af te wachten, teneinde daarna een
verantwoorde beslissing te kunnen nemen over de wenselijkheid van kaderwetgeving en
over de inhoud daarvan. Voor deze evaluatie is het eerder genoemde interdepartementale
Monitoringsoverleg ingesteld, waarover in Hoofdstuk 3 meer.

2.6.6 Gemeenten en de Wet arbeid vreemdelingen
Het hierboven beschreven, door de centrale overheid gehanteerde concept van
decentrale regulering, waarbij het zwaartepunt van de beheersing en regulering van de
legale prostitutie in handen van de gemeenten is gelegd en in lijn waarmee tevens als
uitgangspunt wordt aangehouden dat gemeenten de meest voor de hand liggende partij
zijn om te kunnen beoordelen hoe vraag en aanbod zich verhouden in hun gemeenten,
gevoegd bij het gegeven van de opheffing van het algemeen bordeelverbod en de
introductie van een aan gemeentelijke vergunningen gebonden, gelegaliseerde
prostitutiebranche, heeft tot de vraag geleid of de categorische weigeringsgrond, zoals
opgenomen in art. 3 Uitvoeringsbesluit van de Wet arbeid vreemdelingen (WAV), nog
wel gehandhaafd kon blijven. Ingevolge dit artikel wordt een tewerkstellingsvergunning
voor prostitutiedoeleinden - de enige met zoveel woorden genoemde categorie - op dit
moment niet verleend. Het is op grond van deze wetgeving derhalve voor onderdanen
van buiten de EU/EER niet toegestaan in de prostitutiebranche - ook niet in de



34 Mensenhandel; Eerste rapportage van de Nationaal Rapporteur

35 Deze materie is beleidsmatig uitgewerkt in het TBV 2000/19, met de aanduiding Buitenlandse
prostituees van buiten de EU/EER, dat geldig is van 1 oktober 2000 tot 30 oktober 2002.

36 TK 1999-2000, 25 437, nr. 20.
37 TK 2000-2001, Aanhangsel van de Handelingen.
38 Hier wordt niet enkel gedoeld op art. 250a Sr., maar bijvoorbeeld ook op art. 197b, c en d Sr. en op

sancties op basis van de WAV en de WED. 

gelegaliseerde vorm - in Nederland werkzaam te zijn.35 In het parlementaire debat
omtrent art. 3 (dat met ingang van 1 oktober 2000 opnieuw is vastgesteld voor een
tijdelijke duur)36 is een verband gelegd tussen de opheffing van het algemeen
bordeelverbod en het generale verbod tewerkstellingsvergunningen af te geven voor
werk in de prostitutiesector. De Minister van Sociale Zaken en Werkgelegenheid
(SoZaWe) stelde, mede namens de Minister van Justitie, in antwoord op Kamervragen37

namelijk in het vooruitzicht, dat op termijn de WAV niet langer op de prostitutiebranche
van toepassing is en dus geen tewerkstellingsvergunning voor prostituees meer nodig is.
Hierbij werd te kennen gegeven dat de gedachte - klaarblijkelijk in lijn met het voormelde
uitgangspunt van decentrale regulering - uitgaat naar een gemeentelijke advisering over
de vraag of een beoogde vestiging van nieuwe prostituees binnen het gemeentelijk
prostitutiebeleid past. Omdat gemeenten verantwoordelijk zijn voor de afgifte van
exploitatievergunningen aan exploitanten zouden zij, in de redenering van de beide
ministers, in principe goed in staat zijn zich een overzicht te verschaffen van het aantal
seksbedrijven in hun gemeenten, alsmede van het aantal aldaar werkzame prostituees.
Dat inzicht en overzicht zou de gemeente in staat stellen, met inachtneming van het door
haar gevoerde prostitutiebeleid, te adviseren over de vraag of een beoogde vestiging van
een prostituee past binnen het gevoerde gemeentelijke prostitutiebeleid. Het is en blijft
uiteindelijk echter de Minister van Justitie die, met inachtneming van het advies van de
gemeente, een besluit neemt over de beoogde mogelijkheid tot vestiging. In het antwoord
op voormelde Kamervragen wordt aangegeven dat in ieder geval de evaluatie van de
opheffing van het algemeen bordeelverbod door het Monitoringsoverleg zal worden
afgewacht, alvorens in overleg met de Kamer te besluiten tot het laten vervallen van het
verbod tot afgifte van tewerkstellingsvergunningen voor de prostitutiebranche. Daarbij
wordt tevens als voorwaarde gesteld dat eerst moet zijn vastgesteld dat op basis van het
gemeentelijke prostitutiebeleid kan worden beoordeeld of bezwaren bestaan tegen de
vestiging van (nieuwe) prostituees binnen de gemeentegrenzen.

2.7 De identificatieplicht

Relatief laat in de loop van het debat over de opheffing van het algemeen bordeelverbod
kwam de vraag aan de orde of de ambtenaren, die op basis van het voorgestelde art. 151a
Gemeentewet op lokaal niveau zijn belast met het toezicht op de naleving van de
gemeentelijke voorschriften met betrekking tot het bedrijfsmatig geven van gelegenheid
tot prostitutie, over voldoende mogelijkheden zouden beschikken om daadwerkelijk
uitvoering te geven aan deze controlerende taak. Dit betrof met name de controle gericht
op het realiseren van de doelstelling voorkoming en bestrijding van prostitutie door
illegalen en door minderjarigen. Met het oog op die doelstelling had de centrale overheid
- in lijn met de geldende strafbepalingen38 - namelijk aangedrongen op een gemeentelijk



 2 wet- en regelgeving in relatie tot mensenhandel 35

39 Memorie van toelichting, TK 1999-2000, 27 174, nr. 3.
40 De vaststelling van de nationaliteit is met name van belang omdat illegaal werkende prostituees,

dat wil zeggen prostituees die niet beschikken over een vergunning tot het verrichten van arbeid,
mogelijkerwijs eerder kans lopen onder dwang te werken, hetgeen een indicatie is voor
mensenhandel. 

verbod om gebruik te maken van illegale en minderjarige prostituees. De VNG gaf
daaraan gevolg door een daartoe strekkende verbodsbepaling op te nemen in haar
modelverordening. Omdat de centrale overheid in het wetsvoorstel aan de lokale
autoriteiten een grote rol en verantwoordelijkheid had toegekend in de uitvoering en
handhaving van het prostitutiebeleid, werd geconcludeerd dat de centrale overheid deze
autoriteiten de nodige medewerking moest geven om hun beleid uit te kunnen voeren.
Door de Minister van Justitie werd dan ook geconcludeerd dat om een effectieve
handhaving van het gemeentelijk prostitutiebeleid te garanderen, invoering van een
identificatieplicht voor prostituees wenselijk was, zodat de toezichthouders
bevoegdheden zouden hebben om die controle ook te kunnen uitvoeren.39 In de praktijk
betekende dit dat de toezichthouders de prostituees rechtstreeks naar hun
identiteitsbewijs moesten kunnen vragen, met het oog op de vaststelling van leeftijd en
nationaliteit.40 Omdat daartoe ingevolge de Algemene Wet Bestuursrecht en de Wet op
de Identificatieplicht een wettelijke grondslag is vereist en deze voor controle in
seksinrichtingen nog niet bestond, werd een voorstel tot wijziging van de Gemeentewet
ingediend ter uitbreiding van artikel 151a voor dit doel. Daarin werd voor
toezichthouders de bevoegdheid gecreëerd van een prostituee inzage te vorderen in een
identiteitsbewijs, ter vaststelling van haar leeftijd en nationaliteit. In de
belangenafweging - eerbiediging van de persoonlijke levenssfeer versus de effectieve
handhaving van het gemeentelijke prostitutiebeleid - werd het met de identificatieplicht
beoogde algemeen belang van handhaving dus zwaarderwegend geoordeeld dan de
inbreuk op de persoonlijke levenssfeer die uit de identificatieplicht voortvloeide. Het
wetsvoorstel werd zowel in de Tweede als in de Eerste Kamer met voortvarendheid
behandeld en - hoewel er ook de nodige bedenkingen waren - met een grote meerderheid
aangenomen, zodat het nog tegelijkertijd met de Opheffing van het algemeen
bordeelverbod in werking kon treden.

De regeling verplicht de prostituee op verzoek een identiteitsbewijs te tonen. Dit houdt
echter geen draagplicht in, zodat de prostituee die desgevraagd niet direct een bewijs kan
tonen, in de gelegenheid gesteld moet worden dit alsnog op een later tijdstip te doen. Het
niet terstond of op een later tijdstip kunnen of willen voldoen aan een verzoek tot inzage
kan een aanwijzing opleveren dat de vergunninghouder of de vergunningplichtige
exploitant van een seksinrichting illegalen of minderjarigen tewerk stelt en dus handelt in
strijd met de gemeentelijke voorschriften. Indien die niet-naleving in voldoende mate
vaststaat, kunnen bestuurlijke of strafrechtelijke sancties jegens de exploitant volgen.
Weigering van een prostituee te voldoen aan een vordering tot inzage levert bovendien
overtreding op van art. 184 Sr., het niet voldoen aan een ambtelijk bevel. Indien de
prostituee niet aan een vordering tot inzage kan voldoen, omdat ze niet over een
identiteitsbewijs beschikt, levert dat geen overtreding op van art. 184 Sr., maar is dat wel
een indicatie dat de prostituee illegaal is of  slachtoffer van mensenhandel. Tezamen met



36 Mensenhandel; Eerste rapportage van de Nationaal Rapporteur

41 De politie beschikt over een lijst met indicatoren; zie paragraaf 2.8.
42 Zo onder meer het manifest “Gelijke rechten voor prostitue(e)s” dat tijdens een debat over

prostitutie op 12 februari 2001 door De Rode Draad werd gepresenteerd. Verder ook VER
Nieuwsbrief, augustus 2001.

43 Zie, in die zin, diverse krantenartikelen, onder meer NRC, 2 oktober 2000: Het wordt leeg tussen
de lakens; Metro, 2 oktober 2000: Prostitutiebranche viert opheffing bordeelverbod.

44 Vc 2000 (april 2001, aanvulling 0), Sdu Uitgevers. De B-9 regeling is een tekstueel aangepaste
versie van het Tussentijds Bericht Vreemdelingencirculaire (TBV) nr. 2000/21, dat op zijn beurt
hoofdstuk B-17 van de Vreemdelingencirculaire 1994 verving bij gelegenheid van de
inwerkingtreding van het wetsvoorstel Opheffing algemeen bordeelverbod.

andere indicaties41 kan deze omstandigheid een redelijk vermoeden van schuld in de zin
van het Wetboek van Strafrecht opleveren. Ook kan deze indicatie leiden tot het
overwegen van bestuurlijke maatregelen.

De invoering van de identificatieplicht heeft aanleiding gegeven tot veel protesten. Zo is,
met name door prostituees en hun belangenverenigingen, aangevoerd dat de
prostitutiesector de enige beroepsgroep is waarvoor een dergelijke plicht geldt en dat er
dus in dat opzicht sprake is van ongelijke behandeling.42 Ook wordt gesteld dat de
identificatieplicht een aantasting is van de privacy, omdat het in feite een
legitimatieplicht is, die ertoe leidt dat men niet meer anoniem als prostituee kan werken.
En anonimiteit is voor veel (met name Nederlandse) vrouwen en mannen belangrijk om
dit werk te willen doen. Het beroep (althans de exploitatie daarvan) is inmiddels
weliswaar gelegaliseerd,43 maar daarmee nog niet maatschappelijk (volledig)
geaccepteerd. Een veel gehoorde klacht uit de geregelde seksbranche is dan ook dat
Nederlandse vrouwen en mannen die op mondige wijze voor het beroep zouden kunnen
kiezen, wegblijven wegens gemis aan anonimiteit. Dat zou, naar verluidt, leiden tot een
tekort aan prostituees in de legale sector en bovendien het risico in zich houden dat de
daardoor ontstane lege plaatsen worden ingevuld door illegaal in Nederland verblijvende
vrouwen, een praktijk waarvoor de VER in haar Nieuwsbrieven regelmatig waarschuwt.
Ook zou de hang naar anonimiteit veel vrouwen (en mannen), met name de illegaal in
Nederland verblijvende, de ongeregelde, illegale sector injagen, waar eerder het gevaar
dreigt dat zij slachtoffer worden van mensenhandel. Het doorbroken kunnen worden
van de anonimiteit door de identificatieplicht houdt dan ook het gevaar in zich dat de
zesde doelstelling van de opheffing van het algemeen bordeelverbod - terugdringing van
de omvang van prostitutie door illegalen; zie paragraaf 2.4 - niet wordt gehaald, nu een
effect van deze maatregel, zoals beschreven, lijkt te zijn dat men de illegaliteit opzoekt of
daarin gedreven wordt.

2.8 Vreemdelingencirculaire B-9

“Mensenhandel is geen klachtdelict. Om tot vervolging over te kunnen gaan is een
aangifte dus geen absolute voorwaarde. Desalniettemin is het voor het opsporings- en
vervolgingsonderzoek van groot belang dat zowel slachtoffers als getuigen die aangifte
doen gedurende langere tijd ter beschikking blijven van het OM om de bewijsvorming te
kunnen afronden.” Aldus de inleiding op hoofdstuk B-9 van de zogenaamde
Vreemdelingencirculaire (p. 1), verder te noemen: de B-9 regeling.44



 2 wet- en regelgeving in relatie tot mensenhandel 37

45 Het betreft immers vreemdelingen die niet beschikken over een voor het verrichten van arbeid
geldige verblijfstitel, illegaal in Nederland zijn en dus in beginsel Nederland dienen te verlaten
vanwege vigerende wetgeving terzake.

46 Deze indicatieve, niet limitatieve lijst behelst een vijfentwintigtal factoren en bevindingen uit
onderzoek die een rol kunnen spelen bij de vaststelling of mensenhandel aan de orde kan zijn. De
lijst bevat punten als: het niet beschikken over reisdocumenten, het hebben van een exorbitante
schuld, het moeten afdragen van het (grootste deel) van de verdiensten, (tekenen van)
mishandeling, beperking van de (bewegings)vrijheid, en is opgenomen in het Handboek lokaal
prostitutiebeleid (Ministerie van Justitie, Ministerie van Binnenlandse Zaken en
Koninkrijksrelaties & VNG, 1999).

Dit lijkt te duiden op een eenzijdige doelstelling van de B-9 regeling - namelijk het
justitiebelang met het oog op de bewijsgaring - , doch de inleiding bij het hoofdstuk
vermeldt dat het doel van de B-9 regeling uitdrukkelijk tweeledig is:
- het bieden van faciliteiten voor de opsporing en vervolging van daders van

mensenhandel; en
- het bieden van opvang en bescherming van de slachtoffers van dit misdrijf.
De B-9 regeling is derhalve een instrument dat faciliteiten biedt aan (bepaalde
categorieën) slachtoffers van mensenhandel, maar ook aan getuigen van dat misdrijf,
voor een (tijdelijk) verblijf in Nederland, vanuit de optiek dat de verklaringen en
aangiften van de betrokkenen een belangrijk instrument zijn voor justitie in de opsporing
en vervolging van de verdachten.

Concreet biedt de B-9 regeling vreemdelingen, die (mogelijk) slachtoffer zijn van
mensenhandel, en vreemdelingen die getuige zijn van gevallen van mensenhandel, de
mogelijkheid gebruik te maken van bepaalde, beschermende, faciliteiten wanneer zij
aangifte doen van mensenhandel. Die faciliteiten betreffen, naast de mogelijkheid van
(tijdelijk) verblijf in Nederland,45 ook de daaraan verbonden voorzieningen als opvang en
onderdak, medische bijstand en rechtshulp en speciale voorzieningen ten behoeve van
levensonderhoud.
Wanneer tijdens een prostitutie- of politiecontrole een vreemdeling wordt aangetroffen
die mogelijkerwijs slachtoffer is van mensenhandel, maar ook wanneer een vreemdeling
die niet over een geldige vergunning tot verblijf beschikt en die in Nederland in de
prostitutie werkzaam is (geweest) zelf contact opneemt met de politie, dient de politie
haar reeds bij een geringe aanwijzing van mensenhandel te wijzen op de in de B-9
regeling omschreven rechten. Teneinde deze inschatting te kunnen maken, beschikt de
politie over een lijst met indicatoren van mensenhandel.46 Het (mogelijke) slachtoffer
wordt vervolgens een periode van maximaal drie maanden geboden, waarbinnen zij een
beslissing moet nemen of zij al dan niet aangifte wenst te doen van mensenhandel.
Gedurende deze bedenktijd wordt haar verwijdering uit Nederland opgeschort. Besluit
het vermoedelijke slachtoffer tot het doen van aangifte, dan wordt deze aangifte
ambtshalve beschouwd als een aanvraag tot het verlenen van een verblijfsvergunning
voor bepaalde tijd. De Minister van Justitie is bevoegd om een beslissing te nemen op dit
verzoek. Het verzoek wordt, namens de Minister van Justitie, in behandeling genomen
door de IND, die (mede) daartoe speciale contactambtenaren mensenhandel heeft
aangesteld. Het verzoek wordt gehonoreerd indien er sprake is van een (reeds lopend of
in te stellen) strafrechtelijk opsporings- of vervolgingsonderzoek. In beginsel dient een
besluit op het verzoek om een verblijfsvergunning binnen 24 uur te worden genomen.



38 Mensenhandel; Eerste rapportage van de Nationaal Rapporteur

47 Hierbij kan gedacht worden aan mogelijke slachtoffers van mensenhandel, die reeds bij
binnenkomst in Nederland worden aangetroffen. Zoals reeds in paragraaf 2.5.1 uiteengezet hoeft
het niet daadwerkelijk tot prostitutie te komen, om te kunnen spreken van mensenhandel. Het
oogmerk om iemand in de prostitutie te brengen is reeds voldoende om van mensenhandel te
kunnen speken. Overigens wijkt de huidige B-9 regeling op dit punt af van de voorgaande
regelingen, waarin de bedenktijdfase gold voor alle (mogelijke) slachtoffers.

48 Dit betreft dus de bedenktijd voor het (vermoedelijke) slachtoffer, inclusief de beslistermijn, en
voor de getuige-aangever de periode totdat een beslissing is genomen op de aanvraag van een
verblijfsvergunning.

Het OM wordt van het besluit in kennis gesteld. Indien de vreemdeling afziet van het
doen van aangifte, wordt haar een kennisgeving tot vertrek uitgereikt en dient zij
Nederland te verlaten.

De bedenktijd wordt niet geboden aan vreemdelingen die als getuige aangifte willen doen
van mensenhandel of aan vreemdelingen die weliswaar mogelijkerwijs slachtoffer zijn
van mensenhandel, maar nog niet in Nederland in de prostitutie werkzaam zijn
geweest.47 Zij dienen direct te besluiten of zij aangifte willen doen. Voor deze categorie
vreemdelingen geldt eveneens dat de aangifte wordt aangemerkt als een aanvraag tot het
verlenen van een verblijfsvergunning voor bepaalde tijd. Ook hier is de Minister van
Justitie het bevoegde gezag, doch als extra criterium voor de beslissing geldt dat een
verblijfsvergunning voor bepaalde tijd aan een getuige-aangever enkel wordt verleend,
indien het OM de aanwezigheid van de getuige-aangever in Nederland noodzakelijk acht
voor opsporings- en vervolgingsonderzoek tegen de verdachte tegen wie aangifte wordt
gedaan. Wel schort de aangifte door de getuige dier vertrek op, totdat het OM heeft
besloten of de aanwezigheid van de aangeefster in Nederland noodzakelijk is.
Standaard geldt voor het verkrijgen van een verblijfsvergunning voorts dat het
(vermoedelijke) slachtoffer c.q. de getuige-aangever bereid moet zijn een onderzoek naar
of behandeling voor tuberculose te ondergaan.

Verblijfsvergunningen op basis van de B-9 regeling worden afgegeven voor een periode
van maximaal 1 jaar en kunnen telkenmale worden verlengd, mits aan de voorwaarden
daarvoor nog wordt voldaan. De verblijfsvergunning voor een (mogelijke) slachtoffer
van mensenhandel is geldig zolang er sprake is van een strafrechtelijk opsporings- of
vervolgingsonderzoek, terwijl de geldigheid van een verblijfsvergunning van een getuige-
aangever is beperkt tot de periode waarbinnen het OM de aanwezigheid van de getuige
in Nederland noodzakelijk acht. In beide gevallen eindigt de termijn in elk geval op het
moment dat het vervolgingsonderzoek in feitelijke instantie is afgerond, dat wil zeggen
maximaal totdat het Gerechtshof uitspraak heeft gedaan en deze uitspraak
onherroepelijk is geworden.

Wat betreft de verstrekking van voorzieningen aan (vermoedelijke) slachtoffers en aan
getuige-aangevers van mensenhandel geldt, dat in de periode voorafgaande aan het al dan
niet verlenen van een verblijfsvergunning voor bepaalde duur48 de betrokken
vreemdeling aanspraak kan maken op een uitkering ter vergoeding van de kosten van
levensonderhoud, in het kader van de Regeling verstrekkingen bepaalde categorieën
vreemdelingen (Rvb), alsmede op opvang en onderdak, voor zover de bescherming van de
betrokkene dat vereist. Door toepassing van de Rvb is betrokkene tevens verzekerd



 2 wet- en regelgeving in relatie tot mensenhandel 39

49 De zorgcoördinator mensenhandel, zijnde een regionaal medewerker die vanuit de opvang
verantwoordelijk is voor de dagelijkse begeleiding van het (vermoedelijke) slachtoffer, dient
hiervoor zorg te dragen. 

50 De Nationaal Rapporteur Mensenhandel kan uit deze registratie putten met het oog op haar
rapportagetaak met betrekking tot de aard en omvang van mensenhandel in Nederland. In
Hoofdstuk 4 en 6 is de betreffende informatie uit de STV-registratie opgenomen en van nadere
toelichting voorzien.

51 Bij de beoordeling of een dergelijke vergunning kan worden verleend spelen diverse factoren een
rol: risico van represailles in het land van herkomst en de mogelijkheid van bescherming
daartegen, risico van vervolging in het land van herkomst en de (on)mogelijkheid van

tegen ziektekosten. Verder wordt het (vermoedelijke) slachtoffer in staat gesteld zich
medisch te laten onderzoeken en zich, zonodig, te laten behandelen. Conform de B-9
regeling ontvangen slachtoffer en getuige-aangever verder informatie over de juridische
implicaties van het doen van aangifte49 en het (vermoedelijke) slachtoffer kan - bij
gebleken noodzakelijkheid - aanspraak maken op financiering voor rechtshulp via de
Raad voor de Rechtsbijstand.

Vanaf het moment dat een (tijdelijke) verblijfsvergunning is verstrekt wordt de uitkering
in het kader van de Rvb stopgezet en maakt de vreemdeling aanspraak op een uitkering
ingevolge de Algemene Bijstandswet. Het (vermoedelijke) slachtoffer kan zich voor
vervolgopvang wenden tot de regionale opvang waar zij reeds eerder was ondergebracht,
alwaar de mogelijkheden daartoe worden bezien. De uitkering krachtens de Algemene
Bijstandswet voorziet in een (financiële) component voor huisvesting en ziektekosten.  

Ongeacht of het een (vermoedelijk) slachtoffer, dan wel een getuige-aangever betreft, is
het verrichten van arbeid door de vreemdeling niet toegestaan, niet tijdens de
opschorting van het vertrek, noch tijdens de periode waarover een verblijfsvergunning is
verleend. Wel kan het (vermoedelijke) slachtoffer gebruik maken van mogelijkheden
voor het volgen van een opleiding of voor vrijetijdsbesteding.
Conform de B-9 regeling dient van iedere aangifte, zowel die van een getuige als die van
een (vermoedelijk) slachtoffer, melding te worden gedaan bij de Stichting Tegen
Vrouwenhandel (STV). Voorts ook moet bij de STV gemeld worden wanneer een
vermoedelijk slachtoffer van mensenhandel is aangetroffen en deze gebruik wenst te
maken van de bedenktijd. Al deze meldingen dienen door de STV te worden
geregistreerd, zodat er bij haar een landelijk overzicht beschikbaar is van het aantal
aangemelde gevallen.50

 
Wanneer de verblijfsvergunning van de betrokken vreemdeling wordt ingetrokken
omdat niet langer aan de voorwaarden daarvoor wordt voldaan, of wanneer de
geldigheidsduur daarvan is verstreken en niet meer kan worden verlengd, ontvangt de
vreemdeling een kennisgeving tot vertrek. Deze kennisgeving blijft achterwege indien
betrokkene een verzoek doet tot verlening van een vergunning tot verblijf voor een ander
doel. Een dergelijke aanvraag wordt dan bezien in het licht van en getoetst aan de
daarvoor geldende voorwaarden. Voorts blijft de bedoelde kennisgeving achterwege
indien de Minister van Justitie, op aanvraag van betrokkene, voldoende redenen
aanwezig acht tot verlening van een verblijfsvergunning op grond van klemmende
redenen van humanitaire aard.51



40 Mensenhandel; Eerste rapportage van de Nationaal Rapporteur

maatschappelijke en sociale herintegratie in het land van herkomst. In de B-9 regeling zelve
worden deze factoren uitgebreider besproken. Daarnaar zij verwezen.

52 Nota d.d. 19 juli 1999, TK 1998-1999, 26 690, nr. 2.
53 TK 2000-2001, 27 745, nr. 1-2.
54 Aldus de Minister van Justitie in de Memorie van toelichting 27 745, TK 2000-2001, nr. 3.

2.9 Wetsvoorstel Partiële wijziging zedelijkheidswetgeving

Ter uitvoering van de Nota “Bestrijding seksueel misbruik van en seksueel geweld tegen
kinderen”, 52 opgesteld naar aanleiding van het Wereldcongres tegen commerciële
seksuele exploitatie van kinderen in Stockholm in 1996 en uitgemond in het Nationaal
actieplan aanpak seksueel misbruik van kinderen (NAPS), werd op 18 mei 2001 bij de
Tweede Kamer der Staten-Generaal een voorstel ingediend tot wijziging van een aantal
bepalingen uit het Wetboek van Strafrecht, het Wetboek van Strafvordering en de
Gemeentewet. Dit wetsvoorstel, dat momenteel bij de Kamer in behandeling is, staat
bekend onder de naam Partiële wijziging zedelijkheidswetgeving.53

Een van de (vijf) doelstellingen van het wetsvoorstel is de strafbaarstelling van uitbuiting
van andere seksuele dienstverlening dan prostitutie en van het gebruik van deze seksuele
diensten van een minderjarige. Deze doelstelling moet praktisch worden gerealiseerd
door in artikel 250a Sr. (en logischerwijs dus ook in art. 151a Gemeentewet) de zinsnede
“met een derde” te vervangen door “met of voor een derde”. Die tekstuele aanpassing
moet ertoe leiden dat ook andere vormen van seksuele uitbuiting dan gedwongen
prostitutie als mensenhandel zijn te kwalificeren en dus binnen het bereik van de
strafbepaling komen. Voorts wordt wijziging voorgesteld van art. 248a Sr. (verleiding),
waardoor ook degene die een minderjarige door middel van dwang, geweld of misleiding
beweegt ontuchtige handelingen te verrichten zonder dat daarbij een andere persoon is
betrokken, strafbaar wordt. Verder voorziet de wetswijziging, door invoering van een
nieuwe bepaling (art. 248c Sr.), in de strafbaarstelling van de toeschouwer van zulke
handelingen. 
Een ander onderdeel van de voorgestelde wijziging betreft het schrappen van het
klachtvereiste voor enkele categorieën van minderjarige slachtoffers van zedendelicten.
Deze wijziging wordt ingegeven door het feit dat het klachtvereiste soms een effectieve
opsporing van kinderprostitutie en sekstoerisme in de weg staat.54 Onder gelijktijdige
invoering van een hoorrecht voor de betrokken minderjarige wordt om die reden
voorgesteld het klachtvereiste onder meer te laten vervallen voor het hebben van
gemeenschap met een minderjarige tussen 12 en 16 jaar. Doel van het hoorrecht is dat een
minderjarige in die leeftijdscategorie in dergelijke gevallen door het OM in de
gelegenheid wordt gesteld zijn zienswijze te geven omtrent het voorgevallene en omtrent
de wenselijkheid van strafvervolging, zodat vervolging enkel wordt ingesteld in die
gevallen waarin dit opportuun en wenselijk wordt geacht.

Voornoemde wijzigingen maken deel uit van een groter pakket wijzigingen, waarmee een
geïntegreerde aanpak van seksueel misbruik en geweld wordt voorgestaan. De
wijzigingen moeten een bijdrage leveren aan de vergroting van de effectiviteit van
strafrechtelijk optreden tegen seksueel misbruik en geweld en verhogen voorts de
bescherming van slachtoffers van zedendelicten, waaronder die van mensenhandel.



 2 wet- en regelgeving in relatie tot mensenhandel 41

Voor het werkterrein van het Bureau NRM betekenen de voorgestelde wijzigingen dat
het bereik van art. 250a Sr. wordt verruimd, in die zin dat de exploitatie van meer vormen
van gedwongen seksuele dienstverlening dan enkel prostitutie strafbaar wordt.
Uitbuiting van volwassenen en kinderen in vormen van seksuele dienstverlening waarbij
de klant niet rechtstreeks is betrokken bij de seksuele handelingen, zoals een peepshow
of erotisch-pornografische voorstellingen, zullen, anders dan momenteel het geval is, na
de wetswijziging ook te kwalificeren zijn als mensenhandel. De inbreuk op de
lichamelijke integriteit en keuzevrijheid van degene die wordt gedwongen tot dergelijke
handelingen hoeft namelijk niet minder ernstig te zijn dan wanneer er wel sprake is van
lijfelijk contact met een ander.
Wat precies de consequenties kunnen zijn van de voorgestelde wetswijziging voor wat
betreft de aard en omvang van mensenhandel in Nederland valt momenteel niet goed in
te schatten. Het ligt evenwel voor de hand te veronderstellen dat een verruiming van de
omschrijving van wat strafwaardige gedragingen zijn tot meer gevallen van
mensenhandel zou kunnen leiden.
Het schrappen van het klachtvereiste zou in de verwachting van de Minister van Justitie
moeten leiden tot een meer gericht gebruik van opsporings- en vervolgingscapaciteit.
Omdat het klachtvereiste reeds is afgeschaft in die gevallen waarin er sprake is van een
minderjarige die zich beschikbaar stelt voor prostitutie, lijkt deze wijziging weinig effect
te zullen hebben op het geconstateerde aantal gevallen van jeugdprostitutie. Het
invoeren van een hoorrecht van de betrokken minderjarige zou daarop wellicht wel van
enige invloed kunnen zijn. Hoe en in welke mate is evenwel niet voorspelbaar.
Het voorstel ook de exploitant en de klant van seksuele dienstverlening door een 
minderjarige, zonder rechtstreekse lijfelijke betrokkenheid van de klant bij die
dienstverlening, strafbaar te stellen houdt de potentie in zich van toename van het aantal
terzake gepleegde feiten. Naar de letter van de gehanteerde definitie - zie hiervoor
paragraaf 2.5.1 - en vanwege het feit dat dit doel wordt bewerkstelligd door wijziging van
art. 248a Sr. (niet zijnde het mensenhandelartikel), is dit evenwel geen mensenhandel. Dit
neemt evenwel niet weg dat de grens tussen de diverse delictsvormen soms erg vaag is en
een feitencomplex wellicht op meerdere wijzen strafrechtelijk kan worden benoemd.

Een ander doel dat wordt nagestreefd met het wetsvoorstel, ten slotte, is de uitbreiding
van de toepasselijkheid van de strafwet tot buiten Nederland gepleegde zedendelicten
door vreemdelingen die in Nederland een vaste woon- of verblijfplaats hebben. Daartoe
wordt voorgesteld een nieuw artikel van die strekking (art. 5a Sr.) in te voegen. Deze
uitbreiding moet betrekking hebben op diverse artikelen, waaronder de hierboven
genoemde, en meer specifiek ook art. 250a Sr., het mensenhandelartikel. Art. 5a Sr.
brengt echter een beperking aan in die zin, dat de bedoelde uitbreiding van de rechtmacht
slechts geldt voor zover het feit is gepleegd ten aanzien van een minderjarige en het ook
door de wet van het land waarin het is begaan strafbaar is gesteld (vereiste van dubbele
strafbaarheid). Deze uitbreiding van de extraterritoriale jurisdictie vloeit, aldus de
Minister van Justitie in de Memorie van toelichting, voort uit regelgeving van de EU op
dat terrein en is bedoeld om de Nederlandse wetgeving daarmee in overeenstemming te



42 Mensenhandel; Eerste rapportage van de Nationaal Rapporteur

55 Memorie van toelichting, TK 2000 - 2001, 27 745, nr. 3, waarin wordt verwezen naar het
Gemeenschappelijk optreden inzake bestrijding van mensenhandel en seksuele uitbuiting van
kinderen d.d. 24 februari 1997, titel II, onderdeel A, aanhef en (ii), PbEG L 063, 04/03/1997 P. 0002
- 0006. In het Gemeenschappelijk optreden is de uitbreiding van de rechtsmacht niet beperkt tot
zedendelicten gepleegd jegens minderjarigen, maar is deze algemeen geformuleerd. In de
Memorie van toelichting wordt dit Gemeenschappelijk optreden weliswaar aangehaald als de
bron van onderhavig wijzigingsvoorstel, maar wordt deze zonder verdere toelichting beperkt tot
minderjarige slachtoffers.  

56 Antwoorden op vragen van de leden Arib, Bussemaker en Middel (allen PvdA) door de Minister
van Sociale Zaken en Werkgelegenheid, mede namens de Minister van Justitie en de
Staatssecretaris van Volksgezondheid, Welzijn en Sport over de handel in jonge voetballers, d.d.
12 juli 2001, TK 2000-2001, Aanhangsel van de Handelingen.

brengen.55 De uitbreiding is het gevolg van de wens om gerichter en adequater op te
kunnen treden tegen seksuele uitbuiting of seksueel misbruik van kinderen. De Minister
van Justitie is evenwel geen voorstander van het vestigen van een universele rechtsmacht
terzake van zedendelicten gepleegd jegens minderjarigen, door het laten vervallen van
het vereiste van dubbele strafbaarheid. Dat kan naar zijn mening eerst overwogen
worden als er in internationaal verband meer overeenstemming bestaat over de
reikwijdte en de beschermingsomvang van de strafwetgeving inzake seksueel misbruik
van kinderen. Ook deze wijziging zou kunnen leiden tot een hoger aantal
(geconstateerde) zaken van mensenhandel. 

2.10 Recente regelgeving in VN- en EU-verband

In paragraaf 2.3.1 werd reeds de geschiedenis geschetst van de regelgevende initiatieven
op het terrein van de bestrijding van mensenhandel in het kader van de Volkenbond en in
VN-verband in de eerste helft van de twintigste eeuw, terwijl in paragraaf 2.3.2 een korte
schets werd gegeven van de inspanningen van de EU op dit terrein. Onderhavige
paragraaf gaat nader in op de meest recente regelingen van de VN en de EU met
betrekking tot de bestrijding van mensenhandel, respectievelijk het Protocol ter
voorkoming, bestrijding en bestraffing van mensenhandel  en de Council framework decision on
combating trafficking in human beings. Beide regelingen zijn van belang voor en van
invloed op het Nederlandse beleid terzake. In zijn antwoord op Kamervragen van de
Partij van de Arbeid zei de Minister van SoZaWe daarover:56 “Uitvoering van het VN-
protocol inzake mensenhandel en van het in voorbereiding zijnde EU-Kaderbesluit
inzake mensenhandel zal leiden tot een verdergaande (dan voorgesteld in de partiële
wijziging zedelijkheidswetgeving, zoals hierboven besproken; Bureau NRM) uitbreiding
van het delict mensenhandel tot andere vormen van uitbuiting: gedwongen arbeid of
diensten, slavernij of daarop gelijkende praktijken, onderworpenheid of de verwijdering
van organen.”

2.10.1 Het VN-Mensenhandelprotocol
In vervolg op eerder genoemde internationale verdragen en activiteiten, is in VN-
verband voortzetting gegeven aan het voornemen mensenhandel op krachtige wijze te
bestrijden en aan te pakken. Dit werd niet alleen ingegeven door het almaar in ernst en
omvang groeiende probleem van mensenhandel, maar ook doordat er - ondanks een



 2 wet- en regelgeving in relatie tot mensenhandel 43

57 Het besluit werd genomen in General Assembly Resolution 53/111 van 9 december 1998; in
november 2000 was het finale document gereed. 

58 New York, 15 november 2000, opgenomen in het Tractatenblad, jaargang 2001 nr. 69.
59 Opvraagbaar via www.odccp.org/palermo/convmain.html. Dit verdrag kent een drietal

protocollen. Naast het reeds genoemde mensenhandelprotocol betreft dit het Protocol tegen de
smokkel van migranten over land, over zee en in de lucht, New York, 15 november 2000, opgenomen
in het Tractatenblad, jaargang 2001 nr. 70 (verder te noemen: het mensensmokkelprotocol) en een
Protocol against the illicit manufacturing of and trafficking in firearms, their parts and components and
ammunition. De onderhandelingen over dit laatste protocol zijn evenwel nog niet afgerond, zodat
het protocol nog niet ter ondertekening openstaat. De bedoelde koppeling komt tot uiting in het
feit dat het verdrag zelf meer algemene bepalingen inzake samenwerking, bestrijding, preventie,
technische en juridische bijstand bevat, terwijl de protocollen deze bepalingen aanvullen met
specifieke regelingen op de desbetreffende terreinen. De protocollen zijn voorts op soortgelijke
wijze geredigeerd en moeten gelezen en toegepast worden in combinatie met het verdrag.

veelheid aan internationale documenten met regels en maatregelen ter bestrijding van de
exploitatie van mensen - geen universeel en allesomvattend instrument bestond op dit
terrein, waarin alle aspecten van het fenomeen worden aangepakt. Derhalve is in relatief
korte tijd57 het Protocol inzake de preventie, bestrijding en bestraffing van mensenhandel, in het
bijzonder vrouwenhandel en kinderhandel tot stand gekomen.58 Dit protocol (verder te
noemen: het mensenhandelprotocol) is een aanvulling op het VN-Verdrag tegen
transnationale georganiseerde misdaad.59  Voor koppeling van het mensenhandelprotocol
aan dit verdrag is gekozen vanuit de optiek dat mensenhandel niet alleen een ernstige
schending betekent van de mensenrechten van de slachtoffers, maar ook - en in
toenemende mate - moet worden beschouwd als een terrein waarop de internationale,
georganiseerde criminaliteit actief is. De betrokkenheid en interesse van die
georganiseerde misdaad hangt enerzijds samen met het (veelal grensoverschrijdende)
karakter van mensenhandel, anderzijds met de enorme winsten die ermee te behalen zijn.
Voor een doeltreffend optreden ter voorkoming en bestrijding van mensenhandel, aldus
de preambule bij het protocol, is een algemene, internationale aanpak in de landen van
herkomst, doorvoer en bestemming vereist, met inbegrip van maatregelen om deze
handel te voorkomen, de handelaren te bestraffen en de slachtoffers van deze handel te
beschermen. De bijzondere aard en het karakter van het probleem rechtvaardigen een
dergelijke allesomvattende aanpak, waarbij internationale samenwerking voorop staat.
Het mensenhandelprotocol bevat dan ook, net zoals ook de beide andere (ontwerp)
protocollen op hun terrein, bepalingen met betrekking tot preventie, strafbaarstelling,
internationale samenwerking en informatievoorziening aan het publiek op het terrein
van mensenhandel, alsmede met betrekking tot de bescherming van en bijstand aan
slachtoffers van dit misdrijf. Met name met betrekking tot dit laatste is het protocol erg
vooruitstrevend in vergelijking tot regelingen die tot op heden werden opgesteld.
Het onderliggende verdrag, op zijn beurt, voorziet in algemene regels met betrekking tot
het ontnemen van criminele winsten en het witwassen van geld. Met name deze regels
moeten de voedingsbodem - het materiële gewin - van de transnationale, georganiseerde
misdaad wegnemen en de opsporing en vervolging daarvan vergemakkelijken. Verder
zijn in het verdrag maatregelen opgenomen ter bescherming van getuigen.

Naast dit pluriforme karakter van het protocol - in samenhang met het onderliggende
verdrag - is het bijzondere daarvan voorts dat het voor het eerst is dat in internationaal



44 Mensenhandel; Eerste rapportage van de Nationaal Rapporteur

60 In de Nederlandse vertaling luidt de VN-definitie: het werven, vervoeren, overdragen,
onderbrengen of ontvangen van personen door middel van bedreiging met of gebruik van geweld
of andere vormen van dwang, ontvoering, bedrog, misleiding, machtsmisbruik, misbruik van een
kwetsbare positie of het geven of aanvaarden van geld of voordelen ter verkrijging van de
instemming van een persoon die gezag over een andere persoon heeft, met het oog op uitbuiting.
Uitbuiting omvat op zijn minst uitbuiting van de prostitutie van anderen en andere vormen van
seksuele uitbuiting, gedwongen arbeid of dienstverlening, slavernij en met slavernij gelijk te
stellen praktijken, lijfeigenschap en het wegnemen van organen. 

61 Verspreid over de conferentiedagen, hadden aan het eind van de bijeenkomst in Palermo 123
landen en de Europese Unie het verdrag ondertekend, terwijl het mensenhandelprotocol door 83
landen en de Europese Unie en het mensensmokkelprotocol door 80 landen en de Europese Unie
werden ondertekend. Sinds de conferentie in Palermo hebben, blijkens de lijsten met
ondertekenaars bij beide protocollen (Trb. 2001, nr. 69, respectievelijk Trb. 2001, nr. 70), nog drie
landen beide protocollen ondertekend. Verdrag en beide protocollen staan nog open ter
ondertekening tot en met 12 december 2002. 

verband, met universele reikwijdte, een definitie van het begrip mensenhandel is
vastgelegd. Die definitie is beduidend ruimer dan de betekenis die momenteel in
Nederland aan het begrip mensenhandel wordt gegeven.60 Naast uitbuiting in de
prostitutie en andere vormen van seksuele uitbuiting, verstaat het protocol onder
mensenhandel ook andere vormen van sociaal-economische uitbuiting (uitbuiting in de
vorm van gedwongen arbeid, zowel betaald als onbetaald), slavernij en daarop gelijkende
situaties, alsmede gedwongen orgaandonatie.

Het verdrag en de protocollen zijn internationaal-rechtelijke instrumenten en binden als
zodanig enkel de staten die ze hebben geratificeerd. Individuen worden er niet door
gebonden. Ratificatie van de protocollen is enkel mogelijk als ook het onderliggende
verdrag is geratificeerd. Het verdrag, het mensenhandel- en het mensensmokkelprotocol
werden ter ondertekening opengesteld tijdens een speciale conferentie in Palermo, van 12
tot en met 15 december 2000. Reeds tijdens die conferentie ondertekenden vele landen
het verdrag en de beide protocollen.61 Nederland was een van die landen. Ondertekening
is de eerste stap op weg naar ratificatie en betekent dan ook dat het ondertekenende land
instemt met de voorliggende tekst en voorbereidingen zal moeten treffen in de nationale
wetgeving en het nationale beleid, teneinde deze na ratificatie in de pas te laten lopen met
de aangegane verplichtingen. Ondertekening impliceert voorts dat de morele plicht
bestaat tot het moment van ratificatie zoveel mogelijk te handelen naar de letter en de
geest van het verdrag.
Voor wat betreft het mensenhandelprotocol zal Nederland derhalve moeten bezien op
welke wijze de Nederlandse wetgeving en het Nederlandse beleid op het terrein van de
bestrijding van mensenhandel aanpassing behoeven, teneinde ratificatie van het protocol
mogelijk te maken. De uitbreiding van de definitie van mensenhandel alleen al betekent
dat in strafbaarstelling van alle andere vormen van uitbuiting, van slavernij en van
gedwongen orgaandonatie moet worden voorzien, en in aansluiting daarop in
maatregelen ter bescherming van de slachtoffers van deze vormen van uitbuiting,
alsmede in preventieve maatregelen. Een eerste stap in die richting is reeds gezet door
indiening van het wetsvoorstel partiële wijziging zedelijkheidswetgeving, waardoor ook
andere vormen van seksuele uitbuiting (dan prostitutie) binnen het bereik van het
Wetboek van Strafrecht zullen worden gebracht. De vraag die momenteel gesteld dient



 2 wet- en regelgeving in relatie tot mensenhandel 45

62 European Commission: Trafficking in women; The misery behind the fantasy: from poverty to
sex slavery. A comprehensive European strategy (Brussels, 8 May 2001). Het document is te
vinden op navolgende web-site: www.europa.eu.int/comm/employment_social/
equ_opp/index_en.htm.

63 Joint Action of 24 February 1997, 97/154/JHA, concerning action to combat trafficking in human
beings and sexual exploitation of children. Het doel van dit Gemeenschappelijk optreden is
algemene regels te stellen op het betreffende terrein, teneinde bij te dragen aan de strijd tegen
bepaalde vormen van illegale immigratie en de juridische samenwerking in strafzaken te
verbeteren. Daartoe schrijft het Gemeenschappelijk optreden onder meer voor dat de lidstaten in
hun nationale wetgeving het delict mensenhandel strafbaar stellen, dat maatregelen worden
voorzien op het terrein van opsporing en ontneming van wederrechtelijk verkregen voordeel en
dat wordt voorzien in maatregelen met betrekking tot adequate bijstand aan en bescherming van
slachtoffers en hun familie en met betrekking tot adequate bescherming van getuigen.

64 Europese Commissie, 22 januari 2001 COM(2000) 854 final /2 - 2001/0024 (CNS).
65 Naast het Kaderbesluit mensenhandel is eveneens een voorstel voor een Framework decision

opgesteld op het terrein van de bestrijding van seksuele uitbuiting van kinderen en
kinderpornografie, met soortgelijk doel. Het betreft Europese Commissie, 22 januari 2001

te worden is of de vigerende wet- en regelgeving ook voldoet ter naleving van de
verplichtingen die het protocol verder oplegt.
Het verdrag treedt eerst in werking nadat veertig landen het hebben geratificeerd. Voor
beide protocollen geldt eveneens een aantal van veertig ratificerende landen, alvorens ze
in werking kunnen treden. Uiteraard dient daartoe eerst het onderliggende verdrag in
werking te zijn getreden.

2.10.2 Het EU-Kaderbesluit
Ook binnen EU-verband bestaat al enige jaren verhoogde aandacht voor het verschijnsel
mensenhandel. Vanwege het mensonterende karakter ervan, gerelateerd aan de
structurele aard waarin het zich voordoet en de mate waarin de landen van de EU en haar
kandidaat-lidstaten erdoor getroffen worden, blijft het probleem ook binnen de EU
voorwerp van constante zorg en is het tot politieke prioriteit verheven.62 Daarbij is mede
bepalend dat mensenhandel een belangrijke vorm van internationale, georganiseerde
criminaliteit wordt genoemd. Derhalve wordt een reeks van maatregelen noodzakelijk
geacht, waaronder preventieve maatregelen en maatregelen om ervoor te zorgen dat de
betrokken slachtoffers worden beschermd en bijgestaan.

Hoewel er met betrekking tot beleid en wetgeving op het terrein van mensenhandel
binnen de lidstaten reeds vele initiatieven zijn ontplooid sinds het Gemeenschappelijk
optreden van 24 februari 1997,63 constateert de Europese Commissie dat bestaande
discrepanties en divergenties daarin het in de praktijk moeilijk maken te komen tot
doeltreffende justitiële samenwerking en doeltreffende samenwerking tussen de
rechtshandhavingsinstanties op deze gebieden. De Commissie acht dat een
onbevredigende situatie, die moet worden opgelost. Zij doet dit in haar meest recente
initiatief op het terrein, (het voorstel voor) de Council framework decision on combating
trafficking in human beings, verder te noemen: het Kaderbesluit mensenhandel.64 Tot dit
initiatief is besloten, omdat de Commissie er van is uitgegaan dat de hoofdreden voor het
niet bereiken van haar doelstellingen bij de tenuitvoerlegging van het Gemeenschappelijk
optreden van 1997 moet worden gezocht in het ontbreken van gemeenschappelijk
vastgelegde definities, strafbaarstelling en straffen in de strafwetgeving van de lidstaten.65



46 Mensenhandel; Eerste rapportage van de Nationaal Rapporteur

COM(2000) 854 final /2 - 2001/0025 (CNS). Ook dit is een uitvloeisel van het Gemeenschappelijk
optreden uit 1997, dat immers niet alleen mensenhandel, maar ook seksuele exploitatie van
kinderen betrof.

66 Observations by the United Nations High Commissioner for Human Rights and the United
Nations High Commissioner for Refugees on the Proposal for an EU Council Framework
Decision on Combating Trafficking in Human Beings, 27 June 2001, alsmede NGO
Recommendations over het ontwerp Kaderbesluit (Samenwerkende (internationale) NGO’s
(2001)).

67 Onder meer het Kaderbesluit van de Raad van de Europese Unie d.d. 15 maart 2001 inzake de status van
het slachtoffer in de strafprocedure (Pb. L 082, d.d. 22 maart 2001).

Het Kaderbesluit mensenhandel is weliswaar in vrij algemene bewoordingen opgesteld,
maar legt de lidstaten een aantal zeer concrete verplichtingen op. Zo dienen de lidstaten
maatregelen te nemen teneinde de handel in mensen met het oogmerk van seksuele
uitbuiting, maar ook met het oogmerk van uitbuiting op arbeidsgebied, strafbaar te
stellen. In het besluit zelf wordt hiertoe een definitie van mensenhandel gegeven, en in de
Memorie van toelichting bij het Kaderbesluit wordt vervolgens aangegeven dat de
gehanteerde omschrijving de kernelementen weerspiegelt van de beschrijving die de
definitie vormt in het VN- mensenhandelprotocol. Voorts wordt daarbij hantering van
(een vorm van) dwang, geweld of misleiding verondersteld, alsmede een voortdurende
schending van grondrechten van de betrokkene, hetgeen de kern vormt van de uitbuiting.
Vervolgens legt het Kaderbesluit mensenhandel minimum maximumstraffen vast, zowel
voor eenvoudige mensenhandel als voor het geval zich strafverzwarende
omstandigheden voordoen, en wordt aandacht besteed aan de aansprakelijkheid en
bestraffing van rechtspersonen in geval van (betrokkenheid bij) mensenhandel. 
Met het oog op het vereenvoudigen en stimuleren van de mogelijkheden het misdrijf
mensenhandel te kunnen opsporen en vervolgen, worden verder regels gesteld met
betrekking tot de rechtsmacht van de lidstaten in geval van mensenhandel en met
betrekking tot justitiële samenwerking terzake van rechtsbijstand en uitlevering.

Tot slot wordt hier vermeld dat het Kaderbesluit mensenhandel de lidstaten verplicht
ervoor te zorgen dat een slachtoffer van mensenhandel de nodige rechtsbescherming
geniet en voor gerechtelijke procedures in aanmerking komt. Deze verplichting, die
slechts in zeer algemene bewoordingen is gesteld, heeft de United Nations High
Commissioner for Human Rights en de United Nations High Commissioner for
Refugees - en in hun kielzog een groot aantal NGO’s - aanleiding gegeven er bij de
Commissie en de lidstaten op aan te dringen in het Kaderbesluit mensenhandel meer en
specifieke aandacht te besteden aan de bescherming van slachtoffers en getuigen.66 Naar
hun mening voorziet het Kaderbesluit daarin namelijk onvoldoende. Het ontbreken van -
in hun optiek - zelfs maar basale beschermende maatregelen voor slachtoffers en
getuigen van mensenhandel betekent volgens hen dat het Kaderbesluit mensenhandel op
dat punt niet voldoet aan de meest elementaire, gevestigde internationale standaards. In
EU-verband opgestelde algemene regels op het terrein van getuige- en
slachtofferbescherming67 houden onvoldoende rekening met het specifieke karakter van
mensenhandel en volstaan derhalve naar de mening van de Hoge Commissarissen niet.
Ook wordt een bepaling gemist die inhoudt dat niet uitgesloten mag worden dat
slachtoffers van mensenhandel een beroep kunnen doen op bescherming als vluchteling
of asielzoeker, ook al zal daarvoor vermoedelijk slechts in uitzonderlijke gevallen



 2 wet- en regelgeving in relatie tot mensenhandel 47

68 Brief d.d. 21 december 2001; archief Bureau NRM. Deze brief was een antwoord op een eerder, bij
schrijven d.d. 15 augustus 2001, door de Nationaal Rapporteur Mensenhandel gedaan verzoek tot
verduidelijking van het Nederlandse standpunt in dezen, zulks naar aanleiding van de interventie
van de Hoge Commissarissen.

aanleiding gevonden kunnen worden. Normalerwijze volstaat het feit dat iemand
slachtoffer is van mensenhandel namelijk niet om een gerechtvaardigd beroep te doen op
een vluchtelingenstatus, aldus de Hoge Commissarissen. Een dergelijke, beperkte,
aanpak van de problematiek in het Kaderbesluit mensenhandel verschilt van die in het
VN- mensenhandelprotocol en zou kunnen leiden tot een verzwakking van de relatie
tussen beide instrumenten, menen de Hoge Commissarissen. De Commissie en de
lidstaten wordt derhalve in overweging gegeven in het Kaderbesluit concrete bepalingen
op te nemen, die voorzien in regels met betrekking tot bescherming en bijstand van
slachtoffers, bescherming van getuigen, maar ook met betrekking tot repatriëring en
preventie, alsmede met betrekking tot non-discriminatie van slachtoffers en bescherming
van asielrechten. Op deze wijze zou het Kaderbesluit mensenhandel in overeenstemming
worden gebracht met geldende internationale minimumstandaards op die terreinen en
zou het Kaderbesluit daadwerkelijk de verplichting uit het VN-Mensenhandelprotocol
uitwerken, zoals de Memorie van toelichting bij het Kaderbesluit als intentie vermeldt.

Het verzoek van de beide Hoge VN Commissarissen kwam in een vrij laat stadium van de
onderhandelingen over de ontwerptekst van het Kaderbesluit. Tijdens de Europese Raad
voor Justitie en Binnenlandse Aangelegenheden op 28 en 29 mei 2001 werd namelijk
reeds overeenstemming bereikt over de belangrijkste bepalingen uit het Kaderbesluit,
met uitzondering van de te stellen maximumstraffen op mensenhandel. De discussie
heeft zich daarna geconcentreerd op de vormgeving van een stelsel van minimum
maximumstraffen. Tijdens de JBZ-Raad van 27 en 28 september 2001 werd vervolgens
een politiek accoord bereikt over het gehele Kaderbesluit. Definitieve vaststelling zal
geschieden onder Spaans voorzitterschap in de eerste helft van 2002.

Voor zover valt na te gaan hebben de aanbevelingen van de beide Hoge VN
Commissarissen en de NGO’s niet meer geleid tot concrete aanpassingen in het concept-
Kaderbesluit. De omstandigheid echter dat het Kaderbesluit relatief weinig aandacht
schenkt aan de positie van het slachtoffer van mensenhandel betekent niet, aldus de
Minister van Justitie in een brief aan de Nationaal Rapporteur Mensenhandel,68 dat
binnen Europa het belang van een adequate beschermingsomvang niet wordt ingezien.
In een nadere uitleg hieromtrent wordt aangegeven dat de bepaling inzake de
bescherming van en bijstand aan slachtoffers van mensenhandel in het Kaderbesluit
weliswaar sober is, maar dat een zeer grote meerderheid van de lidstaten het niet juist
achtte om in dit specifieke Kaderbesluit, dat primair is gericht op de strafrechtelijke
aanpak van mensenhandel, bepalingen op te nemen inzake voorzieningen voor
slachtoffers van mensenhandel die verder gaan dan de voorzieningen in het algemene
Kaderbesluit inzake de status van het slachtoffer in de strafprocedure en die bovendien
buiten het beperkte bestek (namelijk de strafrechtelijke aanpak) van dit Kaderbesluit
liggen. Met verwijzing naar de Haagse Verklaring en het VN-Mensenhandelprotocol
wordt voorts nog gewezen op de daaruit voortvloeiende verplichting voor de lidstaten
van de EU de daarin opgenomen bepalingen inzake bescherming van en bijstand aan



48 Mensenhandel; Eerste rapportage van de Nationaal Rapporteur

slachtoffers van mensenhandel na te leven. En, zo besluit de Minister, “Het kaderbesluit
inzake de bestrijding van mensenhandel, zoals het thans luidt, staat er niet aan in de weg
dat de bescherming en ondersteuning van slachtoffers van mensenhandel in Europa op
voldoende niveau komen.”



1 Abolitionisten streefden (en streven) volledige uitbanning van prostitutie na. Niet in de eerste
plaats door prostitutie als zodanig te bestrijden, maar veeleer door zich te kanten tegen elke
exploitatie van prostitutie. De abolitionisten ijverden dan ook voor afschaffing van de
staatsbemoeienis met prostitutie via het reglementeringsstelsel. Reglementering was in hun
optiek een vorm van wettelijk gereguleerde slavernij (Haveman, 1998).

3 De Nationaal Rapporteur Mensenhandel

3.1 Inleiding

In dit hoofdstuk staan de Nationaal Rapporteur Mensenhandel en het haar
ondersteunende Bureau NRM centraal. Eerst wordt ingegaan op de voorgeschiedenis
van de rapporteursfunctie op het terrein van de mensenhandel (§ 3.2). Algemeen bekend
is dat pleidooien daarvoor in de jaren 1990 en de zogenaamde Haagse Verklaring van
1997 in die voorgeschiedenis een belangrijke rol hebben gespeeld. Minder bekend is dat
er al bijna 100 jaar geleden initiatieven zijn geweest die in zekere zin als voorgangers van
het huidige Bureau NRM kunnen worden beschouwd.
Vervolgens wordt de blik op het heden gericht en wordt in paragraaf 3.3 ingegaan op de
aanstelling van de huidige Nationaal Rapporteur Mensenhandel. Voorts wordt aandacht
besteed aan het onderzoeksterrein en de taakopdracht van de Nationaal Rapporteur
Mensenhandel (§ 3.4). Daarbij komen ook aan bod mogelijke uitbreidingen in verband
met in Hoofdstuk 2 beschreven nationale en internationale ontwikkelingen op het gebied
van wet- en regelgeving. Nadat is ingegaan op de onafhankelijke positie en de
bevoegdheden van het Bureau NRM (§ 3.5) en op de werkzaamheden van het Bureau tot
nog toe (§ 3.6), wordt ter afronding van het onderhavige hoofdstuk aandacht besteed aan
nationaal rapporteurs in andere landen (§ 3.7).

3.2 Voorgangers van het Bureau NRM

In de in Hoofdstuk 1 vermelde Internationale regeling inzake de bestrijding van den
zoogenaamden handel in vrouwen en meisjes uit 1904 verplichtten de deelnemende
regeringen zich een afzonderlijke autoriteit te belasten met het bijeenbrengen van
informatie omtrent vrouwenhandel. Nederland gaf uitvoering aan deze verplichting door
in 1908 het Rijksbureau tot het verzamelen van gegevens omtrent den zoogenaamden handel in
vrouwen en meisjes in te stellen (KB d.d. 13 maart 1908, Stb. No. 85). Dit Rijksbureau zou
als de vroege voorloper van het Bureau Nationaal Rapporteur Mensenhandel beschouwd
kunnen worden. Het Rijksbureau richtte zich in de praktijk echter met name op de
‘ontuchtige uitgaven’, die ook binnen zijn taakveld vielen. Voor wat betreft
vrouwenhandel kan het Rijksbureau dan ook geen daverend succes genoemd worden
(Haveman, 1998). Het werd na de Tweede Wereldoorlog weer opgeheven.
Naast dit officiële regeringsbureau waren er ook soortgelijke particuliere initiatieven,
zoals bijvoorbeeld het Nationaal informatie-bureau tot bescherming van vrouwen en meisjes,
waarmee het Rijksbureau werd geacht samen te werken. Dit particuliere bureau, dat een
initiatief was vanuit de abolitionistische hoek,1 was in bepaalde opzichten succesvoller



50 Mensenhandel; Eerste rapportage van de Nationaal Rapporteur

dan het Rijksbureau. Het informatie-bureau verzamelde onder meer adressen van
verdachte panden, maar ook van personen en instellingen die zich met hulpverlening en
informatievoorziening bezig hielden. Concrete cijfers over mensenhandel kwamen niet
voor in de onderzoeksresultaten, maar wel indicaties voor de aanzienlijke omvang ervan,
alsmede informatie over de wijze van ronselen en de aard en mechanismen van
uitbuiting.
Na de opheffing van het Rijksbureau werd de Minister van Justitie aangewezen als “de
autoriteit, belast met het bijeenbrengen van alle gegevens omtrent vrouwenhandel” (KB
d.d. 9 oktober 1948, Stb. No. I 445). Bij Reglement d.d. 17 juni 1949, No. 3001, legde de
minister deze taak in handen van de Centrale ter bestrijding van de handel in vrouwen en
kinderen en van de handel in ontuchtige uitgaven. Deze Centrale werd belast met de
bestrijding van de handel in vrouwen en kinderen, zoals geregeld in de internationale
afspraken uit 1904, 1910 en 1921. Concreet hield dat in dat de Centrale, die overigens een
sectie was van de Afdeling Politie van het Ministerie van Justitie, gegevens moest
verzamelen en rangschikken omtrent processen-verbaal, strafvervolgingen en
rechterlijke uitspraken inzake handel in vrouwen en kinderen. Ook moesten gegevens
worden verzameld over personen die werden verdacht van vrouwen- en kinderhandel.
Voorts werd de Centrale belast met het verlenen van bijstand bij onderzoek en het doen
van onderzoek naar vrouwen- en kinderhandel. Zulks op verzoek van de procureurs-
generaal of de directeuren van politie. Teneinde haar taken uit te kunnen voeren was
bepaald dat de Centrale afschriften ontving van terzake van handel opgemaakte
processen-verbaal, maar ook het volledige strafdossier, nadat de strafzaak was geëindigd.
Ook kon de Centrale zelf om informatie verzoeken bij justitie- en politie-autoriteiten. De
Centrale diende jaarlijks te rapporteren, maar indien zij tussentijds beschikte over
gegevens die van belang waren voor de opsporing en vervolging van handel in vrouwen
en kinderen, werd zij geacht de justitiële en politie-autoriteiten daarover in te lichten.
Naast de formeel vastgelegde samenwerking op deze wijze tussen de Centrale en politie
en justitie, werd de Centrale verder geacht samen te werken met alle organisaties
werkzaam op het gebied van de bestrijding van handel in vrouwen en kinderen. Dit
betrof met name particuliere initiatieven en instanties. Tot slot moest de Centrale
uitvoering geven aan de afspraken die in de Internationale regeling van 1904 waren
neergelegd over informatie-uitwisseling met het buitenland en over repatriëring van
slachtoffers van handel.
Naspeuringen naar de concrete resultaten van het werk en naar het voortbestaan van de
Centrale hebben geen resultaten opgeleverd. Het duurde vervolgens tot 2000 voordat in
een opvolger voor de Centrale werd voorzien.

3.3 Aanstelling van de Nationaal Rapporteur Mensenhandel

Reeds in 1992 brak de toenmalige Adviescommissie Mensenrechten en Buitenlands
Beleid, de voorganger van de huidige Adviescommissie Internationale Vraagstukken
(AIV) van het Ministerie van Buitenlandse Zaken, een lans voor aanstelling van een



3  De Nationaal Rapporteur Mensenhandel 51

2 Het betreft een Speciale Rapporteur inzake Mensenhandel die bij de Verenigde Naties zou
moeten worden benoemd en belast zou moeten worden met controle- en onderzoekstaken. De
Speciale Rapporteur zou zich tot regeringen moeten kunnen richten met het verzoek onderzoek
te doen in specifieke gevallen van mensenhandel, alsmede om stappen te ondernemen tot
bestraffing van de handelaren en om andere maatregelen te nemen. Jaarlijks zou de Speciale
Rapporteur een rapport over diens taken moeten opstellen ter verdere bespreking, opdat
algemene ontwikkelingen op het terrein van mensenhandel kunnen worden gesignaleerd en
aanbevelingen kunnen worden gedaan ter voorkoming van mensenhandel (Adviescommissie
Mensenrechten en Buitenlands Beleid, 1992; pp. 6 en 22).

3 De Raad van Ministers van Justitie en Binnenlandse Zaken, JBZ-Raad 97/154/JBZ.
4 Kamerstukken II 1998-1999, 25 437, nr.14.

coördinerend functionaris op het terrein van mensenhandel.2 Ook nadien, onder meer
tijdens een internationale conferentie in Utrecht en Maastricht in november 1994 en
door de Stichting Tegen Vrouwenhandel (STV), werd gepleit voor de instelling van een
speciale rapporteur op dit terrein (STV, 1994a; STV, 1994b). Deze aanbevelingen hebben
indertijd evenwel niet tot de aanstelling van een aandachtsfunctionaris mensenhandel
geleid. Wellicht zijn zij wel mede aanleiding geweest voor de ontwikkelingen die zich
daarna hebben voorgedaan.

Tijdens haar voorzitterschap van de Europese Unie (EU) in de eerste helft van 1997 riep
de Nederlandse regering een EU ministeriële conferentie bijeen over vrouwenhandel.
Daarmee gaf Nederland gevolg aan de Mededeling van de Europese Commissie inzake
vrouwenhandel en het Gemeenschappelijk optreden van de JBZ-Raad ter bestrijding van
mensenhandel en seksuele uitbuiting van kinderen.3 In een uniek samenwerkingsverband
tussen de verenigde Ministers van Justitie en de Ministers van Emancipatiezaken van de
lidstaten, van vertegenwoordigers van tien kandidaat lidstaten en van de Verenigde
Staten, Canada en de Raad van Europa, werden aanbevelingen geformuleerd voor
concrete maatregelen in de strijd tegen vrouwenhandel. Deze Europese richtlijnen voor
effectieve maatregelen ter voorkoming en bestrijding van vrouwenhandel gericht op
seksuele uitbuiting werden neergelegd in de zogenaamde Haagse Verklaring (The Hague
ministerial declaration on European guidelines for effective measures to prevent and combat
trafficking in women for the purpose of sexual exploitation). Deze Verklaring bevat niet
alleen aanbevelingen over samenwerking van lidstaten bij de bestrijding van
vrouwenhandel, maar ook over de opvang van slachtoffers en over concrete maatregelen
die de lidstaten zelf kunnen nemen om de kennis over en bestrijding van vrouwenhandel
te verbeteren.
Een van de aanbevelingen in de Haagse Verklaring is om over te gaan tot aanstelling van
nationaal rapporteurs. Deze moeten de respectieve overheden rapporteren over de
omvang, preventie en bestrijding van vrouwenhandel, en moeten criteria ontwikkelen
teneinde te kunnen rapporteren over de omvang, aard en mechanismen die een rol spelen
bij vrouwenhandel en over de effectiviteit van het beleid en de getroffen maatregelen met
betrekking tot dit fenomeen. Tot slot moeten de nationaal rapporteurs onderlinge
samenwerking op reguliere basis stimuleren.

Mede naar aanleiding van een daartoe strekkende motie van het Kamerlid Dittrich4 - die
ook in het kader van de behandeling van het wetsvoorstel Opheffing algemeen
bordeelverbod herhaaldelijk vroeg naar de stand van zaken - , informeerde de Minister



52 Mensenhandel; Eerste rapportage van de Nationaal Rapporteur

5 Kamerstukken II 1998-1999, 26 206, nr. 15.

van Justitie de Kamer bij brief van 29 juni 19995 over het voornemen om spoedig tot
aanstelling van een nationaal rapporteur over te gaan. Aan dit voornemen werd concreet
uitvoering gegeven door de benoeming op 1 april 2000 van mw. mr. A.G. Korvinus tot
Nationaal Rapporteur Mensenhandel. Op haar verzoek is als officiële benaming voor de
functie gekozen voor Nationaal Rapporteur Mensenhandel, daar waar de Haagse
Verklaring nog spreekt over vrouwenhandel. De reden hiervoor is dat ook mannen en
minderjarigen (meisjes en jongens) slachtoffer kunnen worden van de handel in
personen. De strafbaarstelling van het delict, tot 1 oktober 2000 neergelegd in art. 250ter
Sr., hanteerde ook reeds vanaf 1994 de kwalificatie mensenhandel in plaats van het
voorheen gebezigde begrip vrouwenhandel. Het huidige art. 250a Sr., waarmee het
onderzoeksterrein van de Nationaal Rapporteur Mensenhandel correspondeert, kent
eveneens deze sekse-neutrale reikwijdte.

Met deze aanstelling was het bestaan van de Nationaal Rapporteur Mensenhandel dus
een feit. In onderling overleg met haar zijn vervolgens afspraken gemaakt over de taak,
rol, daartoe vereiste bevoegdheden en positie van de Nationaal Rapporteur. De
contouren daarvan waren reeds vastgelegd in voormelde brief van de Minister van
Justitie. Aan het daarin genoemde oorspronkelijke voornemen tot benoeming van de
Nationaal Rapporteur Mensenhandel bij klein Koninklijk Besluit is overigens geen
gevolg gegeven. Vooralsnog heeft dit niet tot problemen aanleiding gegeven.

De Nationaal Rapporteur Mensenhandel beschikt over een ondersteunend bureau, het
Bureau Nationaal Rapporteur Mensenhandel of Bureau NRM (BNRM), dat bestaat uit
een senior onderzoeker, een onderzoeker, een juridisch (beleids)medewerker en een
administratief secretariële kracht. Het Bureau NRM heeft medio september 2000 zijn
werkzaamheden aangevangen.
De start van het Bureau NRM viel daarmee dus min of meer samen met de opheffing van
het algemeen bordeelverbod (per 1 oktober 2000). De grondslag voor de benoeming van
de Nationaal Rapporteur Mensenhandel en de totstandkoming van het Bureau NRM ligt
echter niet in deze wetswijziging. Wel is het zo dat de instelling van het Bureau NRM
door de opheffing van het algemeen bordeelverbod in een stroomversnelling is geraakt.
Tijdens de debatten over het wetsvoorstel werd namelijk, zoals aangegeven, herhaaldelijk
gevraagd naar de stand van zaken met betrekking tot de aanstelling van de Nationaal
Rapporteur.

3.4 Onderzoeksterrein en taakopdracht van het Bureau NRM

3.4.1 Onderzoeksterrein
De Haagse Verklaring vormde dus de directe aanleiding voor de instelling van het
instituut Nationaal Rapporteur Mensenhandel. Deze Verklaring verstaat onder
vrouwenhandel ieder gedrag dat het legaal of illegaal binnenkomen, doorreizen,
verblijven of uitreizen van vrouwen faciliteert met de bedoeling deze vrouwen door
middel van dwang, geweld, bedreiging, bedrog of andere vormen van pressie in de



3  De Nationaal Rapporteur Mensenhandel 53

6 Ook andere vormen van seksuele exploitatie omvattend, alsmede gedwongen arbeid of diensten,
slavernij, of slavernij-achtige praktijken, dwangarbeid en het verwijderen van organen.

7 Door de jaarlijkse herhaling krijgt de rapportage de vorm van een trendrapportage.

prostitutie te brengen. Het onderzoeksterrein van de Nationaal Rapporteur
Mensenhandel beslaat mede (en feitelijk vooral) deze delictsvorm, maar voor de concrete
taakomschrijving is aansluiting gezocht bij art. 250a Sr. Dit artikel hanteert een bredere
delictsomschrijving dan uitsluitend handel als bedoeld in de Haagse Verklaring. Art. 250a
Sr. stelt, zoals aangegeven in Hoofdstuk 2, ook strafbaar de handel binnen landsgrenzen
en het voordeel trekken of profiteren van onvrijwillige prostitutie of van prostitutie door
minderjarigen. Bovendien omvat het mede slachtoffers van het mannelijk geslacht. 
Het onderzoeksterrein van de Nationaal Rapporteur Mensenhandel is, zoals op dit
moment gedefinieerd, daarmee breder dan het gebied dat door de Haagse Verklaring
wordt gedekt. Het is echter beperkter dan het terrein dat, zoals al aangegeven, in
internationaal verband veelal wordt begrepen onder mensenhandel. Het feit dat
Nederland het Protocol to Prevent, Suppress and Punish Trafficking in Persons, Especially
Women and Children in december 2000 heeft ondertekend en naar verwachting ook zal
ratificeren, betekent echter dat Nederland het concept mensenhandel in de toekomst in
een breder perspectief zal (moeten) bezien,6 hetgeen, naar het zich laat aanzien, ook
consequenties zal hebben voor het onderzoeksgebied van de Nationaal Rapporteur
Mensenhandel, in de zin van een forse uitbreiding van het werkterrein. Voorts werd bij
de aankondiging van de aanstelling van de Nationaal Rapporteur Mensenhandel in
voormelde brief van de Minister van Justitie aan de Tweede Kamer (d.d. 29 juni 1999)
gewag gemaakt van het feit dat op een later moment zou worden bezien of het
onderzoeksterrein van de Nationaal Rapporteur wellicht uitgebreid zou moeten worden
met onderwerpen die tijdens het World Congress against Commercial Sexual Exploitation
of Children in augustus 1996 in Stockholm aan de orde kwamen, zoals met name
misbruik van kinderen voor het maken van pornografisch materiaal. Verder zou ook het
recent ingediende wetsvoorstel Partiële wijziging zedelijkheidswetgeving, dat in
paragraaf 2.9 werd besproken, van invloed kunnen zijn op het werkterrein van de
Nationaal Rapporteur Mensenhandel. Wanneer dat wetsvoorstel wet wordt, zal immers
het bereik van art. 250a Sr. worden uitgebreid van gedwongen prostitutie naar ook
andere vormen van gedwongen seksuele dienstverlening, waardoor meer vormen van
gedwongen seksuele exploitatie als mensenhandel te kwalificeren zijn.

3.4.2 Taakopdracht en uitvoering van de taakopdracht
De taak van de Nationaal Rapporteur Mensenhandel is jaarlijks rapport uit te brengen
over de aard en omvang van mensenhandel, de mechanismen die bij mensenhandel een
rol spelen, alsmede over de ontwikkelingen op dit terrein en de effecten van het ter zake
gevoerde beleid. De rapportage bevat, volgens de Minister van Justitie in zijn meermalen
genoemde brief van 29 juni 1999 aan de Kamer, in ieder geval:
- een verantwoording van de wijze van onderzoek;
- de resultaten van het verrichte onderzoek en de daarop gebaseerde conclusies (in de

opeenvolgende jaren tevens een vergelijking ten opzichte van voorgaande jaren)7;
- aanbevelingen ter verbetering van de bestrijding en voorkoming van de delicten zoals

die in het nieuwe artikel 250a Sr. zijn omschreven, in het bijzonder vrouwenhandel en
handel in kinderen. De aanbevelingen kunnen zich richten tot de centrale overheid,



54 Mensenhandel; Eerste rapportage van de Nationaal Rapporteur

8 Deze expert-bijeenkomsten zijn in eerste instantie bedoeld om de bij het Bureau NRM aanwezige
kennis en ervaring in te zetten ten behoeve van projecten elders, doch zij leveren ook veel nuttige
informatie op voor het werk van BNRM zelf.

lokale overheden en andere bestuursorganen, tot (Nederlandse inbreng in)
internationale organisaties en tot non-gouvernementele organisaties.

Een eerste oriëntatie op het onderzoeksterrein maakte meteen duidelijk dat een grondige
rapportage over mensenhandel informatie moet bevatten over veel verschillende zaken,
te weten: preventie, opsporing en vervolging van mensenhandel en hulpverlening aan
slachtoffers van mensenhandel, alsmede wet- en regelgeving op dit gebied en het op
grond daarvan gevoerde beleid. Omdat mensenhandel in veel gevallen een
grensoverschrijdend delict is, omdat internationale regelgeving en beleid van invloed zijn
op de situatie in Nederland, omdat de Nederlandse regelgeving en het Nederlandse
beleid van invloed kunnen zijn op de situatie in met name de buurlanden, maar ook
omdat geleerd kan worden van de ervaringen buiten Nederland, is het ook van belang
ontwikkelingen in het buitenland in de rapportage te betrekken.

Om informatie te verzamelen voor de rapportage worden verschillende methoden
gebruikt. Daartoe behoren:
- literatuurstudie en bestudering van wetten, regels en jurisprudentie;
- gesprekken met sleutelfiguren (personen, organen en instellingen die direct

betrokken zijn bij regelgeving en beleid op het gebied van mensenhandel, dan wel bij
preventie, opsporing, vervolging of hulpverlening en onderzoekers op deze
terreinen) die beschikken over informatie die voor de BNRM-rapportage van belang
kan zijn. Dat zijn in ieder geval politie- en justitiefunctionarissen,
overheidsinstellingen en andere beleidsmakers, diplomatiek vertegenwoordigers,
non-gouvernementele organisaties voor hulpverlening aan en belangenbehartiging
van slachtoffers en wetenschappelijk onderzoekers, zowel in het binnen- als in het
buitenland;

- secundaire analyse van elders en door anderen verzamelde informatie;
- dataverzameling in het kader van eigen empirisch onderzoek;
- deelname aan symposia, congressen en discussiebijeenkomsten, alsmede het

participeren in expert-bijeenkomsten in binnen- en buitenland.8

Om de kerntaak - de jaarlijkse rapportage - goed te kunnen vervullen, is het van belang
om zeer nauw contact te onderhouden met de diverse actoren op het terrein van
preventie en bestrijding van mensenhandel. Mede om deze reden wordt er vanuit het
Bureau NRM deel genomen aan diverse structurele en incidentele overlegsituaties en
organiseerde het Bureau in het voorjaar van 2001 een symposium waar de verschillende
betrokken ‘ketenpartners’ in de preventie en bestrijding van mensenhandel met elkaar
van gedachten konden wisselen over de thematiek. Dergelijke bijeenkomsten zijn voor
het Bureau NRM tevens een aanvullende - en in de praktijk belangrijk gebleken - bron
van informatie over mensenhandel en het daaraan nauw verwante terrein van prostitutie.

Overigens wacht de Nationaal Rapporteur Mensenhandel met het uiten van haar
bevindingen niet per definitie tot het moment van rapporteren. Wanneer daartoe



3  De Nationaal Rapporteur Mensenhandel 55

9 Dit was van belang om de registratie van slachtoffers van mensenhandel ‘mee te kunnen nemen’
in de herziening van het registratiesysteem van de Federatie Opvang waar de STV op dat moment
mee aan het fuseren was.

10 Dit ‘legal research project’ verzamelt vanuit vele landen allerlei informatie over mensenhandel en
zorgt voor de disseminatie ervan (zie Lederer, 2001).

11 Dit gebeurde bijvoorbeeld door de heer Arlacchi, Under-Secretary-General bij het VN Office for
Drug Control and Crime Prevention (ODCCP) in diens speech voor de Permanent Council van
de Organisatie voor Veiligheid en Samenwerking in Europa (OVSE), op 1 november 2001 in
Wenen (Arlacchi, 2001).

aanleiding bestaat en daarvoor ruimte is, worden eerder initiatieven genomen of wordt
geprobeerd in de bestaande situatie bij te sturen. Enkele voorbeelden daarvan binnen
Nederland zijn:
- de poging om de bestuurders in Amsterdam te overtuigen van het belang (vanuit

mensenhandeloogpunt) om de escortbranche in het vergunningenstelsel te
betrekken;

- het bij de top van het OM pleiten voor (nog) meer aandacht voor de bestrijding van
mensenhandel, meer in het bijzonder in de structuur van de aanpak van
georganiseerde, grensoverschrijdende criminaliteit, en

- het aandringen op het op korte termijn garanderen van financiering voor en een
goede invulling van de registratietaken van de STV.9

Voorbeelden van internationaal gerichte initiatieven zijn:
- het tijdens het zogenaamde kanaaloverleg vragen van meer aandacht voor

mensenhandel bij de Engelse, Belgische, Franse en Nederlandse politie;
- het stimuleren van de benoeming van rapporteurs mensenhandel in andere EU-

landen, maar bij voorkeur ook daarbuiten. Dit teneinde de in Nederland verzamelde
informatie gemakkelijker in een breder perspectief te kunnen plaatsen en te kunnen
bezien, vergelijkingen te kunnen maken en eventuele verschuivingen over de grenzen,
ten gevolge van het gevoerde beleid, makkelijker te kunnen signaleren en

- het opnemen van contact met de Johns Hopkins University, Washington D.C., over
vanuit deze universiteit in het kader van het Protection Project10 naar buiten gebracht
cijfermateriaal over de vervolging van mensenhandel in Nederland. Deze cijfers
waren foutief en gaven een onterecht slecht beeld van de situatie. Actie in dezen was
mede aangewezen omdat de cijfers ook weer werden geciteerd.11 

In feite kunnen bovengenoemde activiteiten worden beschouwd als aan de functie
inherente, belangrijke additionele taken.

Een andere additionele taak is het doorgeven van meldingen. Al snel nadat het Bureau
NRM zijn werkzaamheden had aangevangen, bleek dat individuen de weg naar het
Bureau weten te vinden met informatie over mensenhandelpraktijken waarmee zij
geconfronteerd waren. Veelal willen zij dat er wat aan deze praktijken wordt gedaan,
maar weten zij niet goed waar zij met hun vaak gevoelige informatie terecht kunnen. Het
is duidelijk dat het Bureau NRM geen opsporingstaken of -bevoegdheden heeft, maar het
rekent het wel tot zijn (neven)taak om de desbetreffende personen door te verwijzen
naar de geëigende instanties (afhankelijk van de situatie kunnen dat zijn: politie,
ambassades, of niet-gouvernementele organisaties) en/of deze instanties op de hoogte te



56 Mensenhandel; Eerste rapportage van de Nationaal Rapporteur

12 Mede op grond van de inmiddels opgedane ervaringen, waaruit bijvoorbeeld blijkt dat meldingen
niet altijd mensenhandel, maar soms mensensmokkel betreffen, is besloten het protocol in de
nabije toekomst bij te stellen.

13 Voorheen genaamd de Registratiekamer. Uit deze contacten kwam naar voren dat de bij het
Bureau NRM aanwezige gegevens, in ieder geval voor zover herleidbaar tot identificeerbare
individuele personen, zijn te beschouwen als persoonsgegevens in de zin van de op 1 september
2001 in werking getreden Wet bescherming persoonsgegevens (Wbp).  Op deze categorie van

brengen van de verkregen informatie. Voor de wijze waarop intern met dergelijke
situaties wordt omgegaan is een protocol ontwikkeld.12 

3.5 Positie van de Nationaal Rapporteur Mensenhandel

De aard van de taakopdracht vereist een onafhankelijke positie van de Nationaal
Rapporteur Mensenhandel en van het ondersteunend Bureau NRM. De uitkomsten van
het onderzoek en de daaruit te trekken conclusies dienen immers zo objectief mogelijk en
derhalve niet aan (de schijn van) beïnvloeding door direct belanghebbenden onderhevig
te zijn. Deze onafhankelijke positie is gewaarborgd, enerzijds door deze met zoveel
woorden vast te leggen, anderzijds door het Bureau NRM een eigenstandige plaats te
geven, waarbij er overigens om praktische redenen voor is gekozen het Bureau facilitair
onder te brengen bij het Bureau van de Secretaris-Generaal (Bureau SG) van het
Ministerie van Justitie. Dit betekent dat zaken als personeelsaangelegenheden,
boekhouding, financiële verantwoording en materiële bedrijfsvoering, onder
verantwoordelijkheid en sturing van de Nationaal Rapporteur Mensenhandel, binnen
het Ministerie van Justitie worden afgehandeld. Bemoeienis met de inhoudelijke
werkzaamheden is er vanuit het Bureau SG evenwel niet.

De onafhankelijke positie van de Nationaal Rapporteur Mensenhandel komt mede tot
uiting in het feit dat het instituut rechtstreeks is ingesteld door de Nederlandse regering.
Het wordt gefinancierd uit bijdragen van een vijftal ministeries: het Ministerie van
Justitie, het Ministerie van Binnenlandse Zaken en Koninkrijksaangelegenheden, het
Ministerie van Buitenlandse Zaken, het Ministerie van Volksgezondheid, Welzijn en
Sport en het Ministerie van Sociale Zaken en Werkgelegenheid. Voor een periode van
maximaal vier jaar (tot en met 2003) is vooralsnog een jaarlijks budget beschikbaar van fl.
950.000,-. Conditie voor, maar ook logisch uitvloeisel van de onafhankelijke positie is
dat wordt gerapporteerd aan de Nederlandse regering. Dit geschiedt door inzending van
het rapport via de Minister van Justitie. De regering zal reageren op de rapportage en de
Tweede Kamer in kennis stellen.

Ten behoeve van de rapportage heeft het Bureau NRM door andere instanties
aangeleverde informatie met betrekking tot mensenhandel voorhanden. Deze is van zeer
diverse aard en is veelal bij ontvangst reeds zodanig geanonimiseerd dat ze niet tot te
identificeren individuele personen herleidbaar is. Omdat zulks niet in alle gevallen het
geval hoeft te zijn, is over de voorwaarden en consequenties hiervan, met het oog op de
geldende privacy-wetgeving, herhaald contact geweest met het College Bescherming
Persoonsgegevens (CBP).13 Naar aanleiding van de informatie, uitgewisseld bij deze



3  De Nationaal Rapporteur Mensenhandel 57

gegevens is het regime van de Wbp van toepassing. Dat vereist onder meer het in beginsel doen
van melding van de verwerking van deze persoonsgegevens. Nu evenwel de taakopdracht van het
Bureau NRM valt onder de uitzondering die is gecreëerd voor organisaties van wetenschappelijk
onderzoek en statistiek (conform het Vrijstellingsbesluit), heeft het Bureau NRM zich op het
standpunt gesteld dat geen nadere melding gedaan hoeft te worden aan het CBP.

contacten, heeft het CBP schriftelijk bevestigd geen aanleiding te zien vraagtekens te
zetten bij de conclusie van de Nationaal Rapporteur Mensenhandel over de strekking en
implicaties van de vigerende wetgeving ten aanzien van de taken van het Bureau NRM.

Anders dan in de eerder vermelde brief van de Minister van Justitie van 29 juni 1999
aangekondigd, hebben de Nationaal Rapporteur en de medewerkers van het Bureau
NRM ten behoeve van de uitoefening van hun onderzoekstaak inzagerecht in straf- en
politiedossiers. Daartoe is een bepaling opgenomen in het Model Privacy Reglement
Compas (art. 9 lid 6), alsmede een voorziening getroffen op basis van art. 18 lid 4 Wet
Politieregisters jo. art. 15 Besluit Politieregisters. Voor de vormgeving van de feitelijke
uitoefening van deze inzagebevoegdheid is in samenspraak met het College van
Procureurs-Generaal een Inzageverklaring opgesteld, waarin de voorwaarden voor
inzage zijn opgenomen. Deze verklaring is toegezonden aan de hoofden van de parketten
en aan de korpschefs, opdat zij bij een concreet verzoek tot inzage bekend zijn met de
geldende afspraken.

3.6 Activiteiten van het Bureau NRM tot nu toe

Toen het Bureau NRM medio september 2000 zijn werkzaamheden aanving, waren er
diverse tijdrovende organisatorische zaken te regelen, samenhangend met de feitelijke
inrichting en de bedrijfsvoering van het Bureau en zijn positionering bij - maar los van -
het Ministerie van Justitie. Voorts zijn zaken als de hiervoor behandelde
inzagebevoegdheid geregeld.
Meer inhoudelijk heeft het Bureau NRM in de afgelopen periode onder meer kennis
gemaakt met het veld en het werkterrein, deelgenomen aan overlegsituaties die er op het
terrein van de mensenhandel zijn, een symposium georganiseerd, dataverzameling
voorbereid en deels ook verricht en initiatieven ontplooid richting het Openbaar
Ministerie (OM) en andere ketenpartners. Deze en een aantal overige activiteiten
worden in het navolgende kort toegelicht.

3.6.1 Kennismaking met het veld en het werkterrein
De kennismaking met het veld en het werkterrein vond op verschillende manieren plaats.
Verkenning van literatuur. Een veelheid aan literatuur werd verzameld en bestudeerd,
variërend van jaarverslagen, projectbeschrijvingen, onderzoeksrapporten, opiniërende
boeken en artikelen, tot beleidsstukken, teksten die wetten en regels bevatten,
dagvaardingen, requisitoiren, rechterlijke uitspraken en knipsels uit kranten en
weekbladen.
Introductiebrief. Allerlei personen en instanties die op een of ander wijze actief zijn op het
terrein van de preventie of bestrijding van mensenhandel in Nederland en ook
daarbuiten, ontvingen een introductiebrief waarin het Bureau NRM zijn bestaan en



58 Mensenhandel; Eerste rapportage van de Nationaal Rapporteur

14 HON is een direct vervolg op het werk van de Commissie Bestuursrechtelijke en
Privaatrechtelijke Handhaving, oftewel de Commissie Michiels. Deze werd ingesteld om
oplossingen te vinden voor door de Commissie Korthals-Altes (de Commissie Heroverweging
Instrumentarium Rechtshandhaving, 1995) geconstateerde handhavingstekorten, onder meer
door zich te buigen over andere handhavingsmogelijkheden dan strafrechtelijke. De Commissie
Michiels rapporteerde haar bevindingen in een lijvig boekwerk (Commissie Bestuursrechtelijke
en Privaatrechtelijke Handhaving, 1998). In het Kabinetsstandpunt Handhaven Op Niveau
(Tweede Kamer, vergaderjaar 1999-2000, 26 800 VI, nr. 67) gaf de Minister van Justitie aan dat
het kabinet de conclusies van de Commissie Michiels ondersteunt, dat vooral verdere
professionalisering en verbetering van de samenwerking tot betere naleving van
ordeningswetgeving kunnen leiden en kondigde hij het Actieprogramma Handhaven Op Niveau
aan. Voor de ontwikkeling en uitvoering van het actieprogramma is de Stuurgroep Handhaven
Op Niveau ingesteld, onder voorzitterschap van de burgemeester van Eindhoven. De stuurgroep
koos het thema prostitutie als één van de projectthema’s.

taakstelling kenbaar maakte en aangaf geïnteresseerd te zijn in alle mogelijke informatie
omtrent mensenhandel. Inmiddels is ook een BNRM-brochure ontwikkeld waarin het
doel van het Bureau NRM en zijn werkzaamheden worden toegelicht.
Kennismakingsbezoeken en -gesprekken. Gedurende de eerste maanden van zijn bestaan
zijn vele kennismakingsbezoeken afgelegd en kennismakingsgesprekken gevoerd met
personen en instellingen binnen Nederland (zie Bijlage 1 voor een overzicht). Deze (soms
herhaalde) bezoeken en gesprekken hadden bij aanvang deels reeds tot doel informatie te
verzamelen bij sleutelfiguren. Daarnaast zijn werkbezoeken afgelegd in België en
Duitsland (zie voor een overzicht van de tijdens deze bezoeken bezochte personen en
instanties eveneens Bijlage 1) en is gesproken met personen en delegaties uit diverse
buitenlanden.
Congressen, thema(mid)dagen en symposia. De Nationaal Rapporteur en medewerkers van
het Bureau hebben diverse themadagen en conferenties op het gebied van mensenhandel
en aanverwante terreinen bijgewoond. In een aantal gevallen werd een actieve bijdrage
aan deze bijeenkomsten geleverd, in de vorm van een inhoudelijk uiteenzetting met
betrekking tot de aan de orde zijnde thematiek. Bijlage 1 bevat een overzicht van de
bijgewoonde bijeenkomsten.

3.6.2 Deelname aan structurele overlegsituaties
Deelname aan structurele overlegsituaties met betrekking tot het onderwerp
mensenhandel vond aanvankelijk vooral plaats met kennismaking als oogmerk, later met
als belangrijke doelen op de hoogte blijven van recente ontwikkelingen en
informatieverzameling.
Vanuit Bureau NRM worden de volgende bijeenkomsten in principe altijd bijgewoond: 
- bijeenkomsten van het Monitoringsoverleg. Het overleg heeft als taak het opzetten en

begeleiden van de monitor prostitutiebeleid, het borgen van tussentijdse resultaten
uit die monitor, het rapporteren aan de Tweede Kamer over de (neven)effecten van
de opheffing van het algemeen bordeelverbod (in 2002 en eventueel tussentijds), het
bieden van de gelegenheid tot het uitwisselen van informatie over ontwikkelingen en
ervaringen op het terrein van de prostitutie en het fungeren als klankbord voor lokale
pilots voor samenwerking op het terrein van handhaving in de prostitutiesector, die
in het kader van het actieprogramma Handhaven Op Niveau (HON)14 door justitie
zijn opgezet. In het monitoringsoverleg participeren veel van de nauw bij de



3  De Nationaal Rapporteur Mensenhandel 59

15 Deze presentaties, die qua inhoud en informatie van land tot land zeer kunnen verschillen
vanwege het ontbreken van een eenduidig stramien, bevatten informatie over handelsroutes,
trends, transportmiddelen, modus operandi etc. De schriftelijke rapportages ten behoeve van het
General Situation Report worden overigens wel volgens een vooraf besproken stramien
opgesteld.

16 In de bijeenkomst van maart 2001 waren, naast het Bureau NRM aanwezig vertegenwoordigers
van Interpol, IOM, de Europese Commissie en UNCICP (United Nations Centre for
International Crime Prevention).

17 Commission of the European Communities, COM(2000) 786 final, 2000/0304 (CNS), Brussels,
29 November 2000.

opheffing van het algemeen bordeelverbod betrokken organisaties
(vertegenwoordigers van de centrale overheid en lokale overheden, politie en OM,
belangenorganisaties zoals de Stichting SOA bestrijding, maar ook onderzoekers en
vertegenwoordigers van de belastingdienst en het GAK). Bedoeling is dat het
monitoringsoverleg twee jaar na de inwerkingtreding van de Wet opheffing algemeen
bordeelverbod komt met een evaluatie van de effecten van deze wetswijziging.

- de bijeenkomsten van de Projectgroep Prostitutie Mensenhandel van de Nederlandse
politie. (PPM/DNP). In deze Projectgroep, die sinds 1999 bestaat, zijn
vertegenwoordigers verenigd van alle politieregio’s, alsmede van de Koninklijke
Marechaussee (Kmar) en van het Korps Landelijke Politie Diensten (KLPD). Zie
paragraaf 5.2.1 voor meer informatie over PPM/DNP.  

- de bijeenkomsten van opsporingsambtenaren en andere experts op het terrein van de
bestrijding van mensenhandel die de Trafficking in Human Beings Unit van Europol, de
politie-instantie van de EU, jaarlijks organiseert. Het Bureau NRM is als vaste
toehoorder bij deze expert-meetings uitgenodigd. Tijdens de meetings doen
politiefunctionarissen uit de lidstaten van de EU, alsmede uit de kandidaat-lidstaten,
verslag van de stand van zaken in hun land met betrekking tot de strijd tegen de
mensenhandel met het doel van seksuele exploitatie. Daarbij wordt tevens
cijfermateriaal gepresenteerd. Die informatie dienen de lidstaten ook jaarlijks
schriftelijk aan te leveren aan Europol ten behoeve van de opmaak van een
jaarrapport, het op meerdere plaatsen in dit rapport genoemde Trafficking in Human
Beings General Situation Report (GSR).15 Verder staan op de agenda van de
expertmeetings allerlei zaken die van gemeenschappelijk belang zijn voor de
deelnemende functionarissen, zoals de inhoud en het stramien voor het GSR,
trainingsactiviteiten, onderzoeksvoorstellen en voorgenomen acties op het terrein
van mensenhandel door lidstaten of de EU zelf. De als toehoorder aanwezige
vertegenwoordigers van zogenoemde derde organisaties16 nemen niet actief deel aan
de (besluitvormende) discussie, maar leveren hun bijdrage daaraan door het
verzorgen van presentaties over mensenhandel. De expertmeetings zijn weliswaar
besloten, doch in beginsel zijn agenda en discussies niet geheim. In het voorkomende
geval worden de toehoorders gevraagd de vergadering tijdelijk te verlaten. Taak, rol
en positie van Europol worden nader toegelicht in Hoofdstuk 5.

- De bijeenkomsten van het EU-Forum on the Prevention of Organised Crime. Dit
Forum werd ingesteld door de Europese Commissie ter uitvoering van een
activiteitenplan voor misdaadpreventie dat in de Communication on the Prevention of
Crime in the European Union17 werd voorgesteld. Doel van het EU-Forum is het bijeen
brengen van betrokkenen op het terrein van misdaadpreventie, die de Europese



60 Mensenhandel; Eerste rapportage van de Nationaal Rapporteur

18 Het LPO wijt dit aan het feit dat prostituees vanwege de belastingplicht en de identificatieplicht
massaal in de illegaliteit zijn verdwenen.

19 Het LPO is van mening dat dit prostituees van buiten de EU afhankelijk maakt van
mensenhandelaren en dat het verbod daarmee mensenhandel bevordert.

Commissie kunnen adviseren over dier voornemen om een algemene strategie voor
misdaadpreventie te ontwikkelen. Het Forum heeft een viertal aandachtsgebieden,
waaronder mensenhandel. Het Bureau NRM neemt deel aan de deelbijeenkomsten
op dit terrein. In de bijeenkomsten, die bestaan uit presentaties, discussie en
onderlinge uitwisseling van informatie, ontmoeten personen en instanties die actief
zijn op het terrein van de bestrijding van mensenhandel elkaar.

Voorts is vanuit BNRM (vooralsnog eenmalig) deelgenomen aan een bijeenkomst van: 
- de contactfunctionarissen mensenhandel van de Immigratie- en Naturalisatiedienst  (IND).

Iedere twee maanden komen deze functionarissen mensenhandel, die (als afgeleide
van de Minister van Justitie) verantwoordelijk zijn voor de toekenning van een
tijdelijke verblijfsvergunning in het kader van de B-9 regeling voor slachtoffers van
mensenhandel, bij elkaar om ervaringen uit te wisselen en actualiteiten, knelpunten,
literatuur en eventuele jurisprudentie te bespreken. Tijdens de desbetreffende
bijeenkomst stonden onder meer knelpunten in de B-9 regeling centraal;

- het Landelijk Prostitutie Overleg (LPO), een overleg van exploitanten, klanten en
belangenorganisaties op het terrein van prostitutie, dat vier tot zes keer per jaar bijeen
komt om ontwikkelingen op het terrein van het prostitutiebeleid te bespreken. Het
LPO werd ongeveer tien jaar geleden opgericht als reactie op de moeizaam
verlopende politieke discussies over de opheffing van het algemeen bordeelverbod.
Tijdens de door Bureau NRM bijgewoonde bijeenkomst kwamen onder meer aan de
orde: de rol van de FNV met betrekking tot werknemers in de prostitutie, een door
exploitanten gesignaleerd tekort aan arbeidskrachten in de prostitutie18 en het
algehele arbeidsverbod voor prostituees van buiten de EER19;

- de Cross Chanel Intelligence Conference (CCIC) ‘working group’, een werkoverleg van
politiemensen uit de vier kanaallanden: België, Engeland, Frankrijk en Nederland,
waar mogelijkheden voor samenwerking worden besproken, ervaringen worden
uitgewisseld en de jaarlijkse bijeenkomsten van het hogere politiekader van deze vier
landen inhoudelijk worden voorbereid. De deelname vanuit het Bureau NRM stond
in het kader van de voorbereiding van de bijdrage van de Nationaal Rapporteur aan
de jaarlijkse bijeenkomst van 2001, in Engeland. Zij hield daar een pleidooi voor meer
aandacht voor de bestrijding van mensenhandel.

3.6.3 Het symposium
Het Bureau NRM organiseerde in het voorjaar van 2001 een symposium over
mensenhandel met als centraal thema de ketengedachte in de preventie en bestrijding van
mensenhandel. De titel van het symposium luidde dan ook: De keten van de bestrijding van
mensenhandel; een kritisch debat over de schakels. Het doel van het symposium was
tweeledig, namelijk ten eerste het bieden van een gespreksforum aan personen,



3  De Nationaal Rapporteur Mensenhandel 61

20 Omdat in het recente verleden herhaaldelijk was gebleken dat bepaalde ketenpartners elkaar niet
kennen en het Bureau NRM in eerste instantie informatie over de Nederlandse situatie wilde
vergaren, werd gekozen voor een nationaal symposium. Het succes van de bijeenkomst nodigt uit
tot herhaling. Wellicht zal een volgende keer voor een internationale vorm worden gekozen.

21 Secundaire analyse betreft analyse van reeds eerder - en veelal om andere redenen dan ten
behoeve van het desbetreffende onderzoek - verzameld materiaal.

organisaties en instanties in Nederland20 die op een of andere wijze actief zijn op het
terrein van de preventie en bestrijding van mensenhandel, kort gezegd de ketenpartners,
en ten tweede het verzamelen van informatie ten behoeve van de onderhavige
rapportage. Circa 150 deelnemers kregen eerst een aantal plenaire lezingen
gepresenteerd waarin het centrale thema van diverse zijden werd belicht. Vervolgens
wisselden zij hun kennis en ervaringen uit tijdens workshops waarin bepaalde schakels in
de keten en een drietal deelthema’s centraal stonden.
Het symposium had een besloten karakter: uitnodiging vond gericht plaats en er was
geen pers aanwezig. Hiervoor was gekozen om een optimale situatie te creëren voor
open en eerlijke communicatie tussen deelnemers, ook over eventuele zwakkere schakels
in de keten. Deze opzet slaagde: veel deelnemers gaven aan het op prijs te stellen andere
ketenpartners voor het eerst (persoonlijk) te ontmoeten of de gelegenheid te hebben hen
eens nader te spreken en de bijeenkomst leverde veel informatie op. Voor een deel is die
informatie in deze rapportage verwerkt, enerzijds in de opsomming van knelpunten in de
afzonderlijke hoofdstukken, anderzijds in de constateringen, conclusies en
aanbevelingen in Hoofdstuk 8, voor een ander deel vormen de bevindingen materiaal
voor verder onderzoek door het Bureau NRM. 

3.6.4 (Voorbereiding van) dataverzameling en secundaire analyses
Dataverzameling vond deels plaats via de hierboven al genoemde verkenning van
literatuur, gesprekken met sleutelfiguren, deelname aan symposia en overlegsituaties en
via het door Bureau NRM georganiseerde symposium. Daarnaast werd door het Bureau
een inventariserend onderzoek verricht onder hulpverleningsinstellingen, werd
empirisch onderzoek voorbereid, vond secundaire analyse21 van gegevens plaats, werden
activiteiten ondernomen om (secundaire) analyse van registratiemateriaal mogelijk te
maken en werden enkele rechtszaken bijgewoond.

Inventariserend onderzoek onder hulpverleningsinstellingen
Er is een inventariserend onderzoek verricht onder hulpverleningsinstellingen en
belangenorganisaties die contact zouden kunnen hebben met slachtoffers van
mensenhandel. Doel van deze inventarisatie was te achterhalen welke instellingen
contact hebben met slachtoffers, zicht te krijgen op registratiesystemen van deze
instellingen, op aantallen slachtoffers en hun kenmerken, alsmede op aantal en type
slachtoffers die niet centraal bij de STV worden gemeld, mogelijke verschuivingen ten
gevolge van de opheffing van het algemeen bordeelverbod en eventuele knelpunten in de
hulpverlening. Hoofdstukken 4 en 6 bevatten de resultaten van dit onderzoek.

Voorbereiding van empirisch onderzoek naar mensenhandelzaken bij de politie
Op verzoek van de toenmalige voorzitter van het PPM/DNP ontwierp Bureau NRM een
vragenlijst waarmee op uniforme wijze informatie kan worden verzameld over



62 Mensenhandel; Eerste rapportage van de Nationaal Rapporteur

22 Dit zou mooi aansluiten op het onderzoek Mensenhandel in Nederland dat de
opsporingsonderzoeken in de periode 1997 tot en met 2000 beslaat (zie over dit onderzoek verder
Hoofdstuk 5).

23 Dit ondermeer in verband met de activiteiten van de IEM en het onlangs in gebruik genomen
slachtoffervolgsysteem (zie Hoofdstuk 5).

mensenhandelzaken waar de politie en de Kmar mee te maken krijgen. Deze vragenlijst
is in verschillende politieregio’s uitgeprobeerd en aan diverse experts op het terrein van
de mensenhandel voorgelegd met het verzoek om commentaar. Op basis van de
opmerkingen wordt de lijst bijgesteld en ingekort. Het was de bedoeling om, met behulp
van de nieuwe lijst, retrospectief informatie te  verzamelen bij de politie en de Kmar over
opsporingsonderzoek, verdachten en slachtoffers in mensenhandelzaken die zich in 2001
hebben voorgedaan.22 Met ingang van 2002 zou vervolgens geregeld worden nagegaan
welke opsporingsonderzoeken er lopen. Het was van meet af aan de bedoeling dat de
vragenlijst een informatiebestand zou opleveren dat niet alleen geschikt is om achteraf
overzichten op te kunnen baseren, maar waar de politie ook op ieder gewenst moment
toegang toe zou kunnen krijgen. Over het nut,23 de locatie en het beheer van het eventuele
bestand is overleg gaande met de Informatie Eenheid Mensenhandel (IEM) van het
KLPD.

Secundaire analyses
Secundaire analyses werden verricht op uit OM-data verkregen gegevens over personen
die in de periode 1995 tot en met 2000 werden verdacht van mensenhandel (zie voor de
wijze waarop dit gebeurde en de resultaten Hoofdstuk 5). Tevens vond een eerste analyse
plaats van gegevens over de voorheen B-17 procedure (nu B-9), die werden verkregen van
de IND. Omdat er onduidelijkheid was over de exacte betekenis van een deel van deze
gegevens blijft rapportage op dit punt nog achterwege. Voorts werd, ter voorbereiding
van mogelijkheden tot secundaire analyse van gegevens over slachtoffers van
mensenhandel, uitgebreid overleg gevoerd met de Stichting Tegen Vrouwenhandel
(STV) over het daar bestaande registratiesysteem. Daarbij werd vanuit het Bureau NRM
te kennen gegeven welke informatie het, met het oog op de jaarlijkse rapportage, uit dit
systeem graag aangeleverd zou krijgen. Momenteel wordt - mede in verband met de fusie
van STV met de Federatie Opvang - gewerkt aan inhoudelijke bijstelling en
automatisering van het bestaande registratiesysteem.

Bijwonen rechtszaken
Teneinde ook inzicht te krijgen in de feitelijke gang van zaken tijdens terechtzittingen
waar mensenhandelzaken op de rol staan, woonden medewerkers van het Bureau NRM
enige zittingen bij, zowel in eerste aanleg als in hoger beroep. Daartoe werden de nodige
beschikbare stukken bestudeerd en in één geval vond een briefing vooraf door de politie
plaats. Tijdens de zitting werd met name gelet op het inhoudelijke en procedurele betoog
van de advocaat en de wijze waarop dit werd gebracht. Voorts werd de wijze waarop de
verdachte aanwezig was, diens reactie op hetgeen aan de orde werd gesteld, maar ook
richting de opgeroepen getuigen, gevolgd. Ook werd de algemene sfeer tijdens de zitting
geproefd. Dergelijke aspecten van de zitting zijn niet uit dossiers en vonnissen af te
leiden, maar kunnen wel indicatief zijn voor het verloop van een belangrijk onderdeel
van het traject van opsporing en vervolging. Tezamen met de beschikbare schriftelijke



3  De Nationaal Rapporteur Mensenhandel 63

24 Aanwijzing aanpak mensenhandel en andere vormen van uitbuiting in de prostitutie, Stcrt. 2000, 188.

stukken en eventuele mondelinge toelichting daarop, levert dit weer informatie op die in
het kader van de rapportagetaak, mede ter staving van andere bronnen, kan worden
benut.

3.6.5 Activiteiten richting Openbaar Ministerie
De bestrijding en aanpak van mensenhandel is binnen het OM aangewezen als prioriteit
in de opsporing.24 Hieraan wordt door het OM reeds op vele wijzen vorm en uitvoering
gegeven. Vanwege de belangrijke rol die het OM heeft in de aanpak van mensenhandel,
heeft de Nationaal Rapporteur Mensenhandel van meet af aan de ontwikkelingen binnen
het OM op de voet gevolgd en daarover overleg gezocht. Daarbij is onder meer het kader
waarbinnen mensenhandel geplaatst zou moeten worden aan de orde geweest. Voorts
heeft het Bureau NRM rechtstreeks contact gezocht met de binnen de
arrondissementsparketten aangewezen aandachtsfunctionarissen op het terrein van
mensenhandel, de contactofficieren mensenhandel.

Positionering en structurering aanpak mensenhandel binnen het OM
Het onderwerp mensenhandel wordt binnen het OM veelal geplaatst in de sleutel van
misdrijven tegen de zeden. Vanwege de relatie van het onderwerp met het verschijnsel
prostitutie is dat op zich geen bevreemdende keuze. Gezien de context en de vorm
waarin mensenhandel zich in veel gevallen voordoet, de belangen die door dit misdrijf
worden geschonden en de internationale ontwikkelingen op het terrein van
mensenhandel, is meer aandacht voor enerzijds het mensenrechtenaspect, anderzijds het
aspect van de internationale, georganiseerde criminaliteit echter wenselijk. De Nationaal
Rapporteur heeft bij het College van Procureurs-Generaal dan ook om aandacht
gevraagd voor de positionering van het onderwerp binnen het OM. Voorts vergt het
karakter van het misdrijf naar de mening van de Nationaal Rapporteur Mensenhandel
een coördinatie op landelijk niveau. Ook hiervoor werd de aandacht van het College
gevraagd. 
Het College van Procureurs-Generaal heeft inmiddels de functie van landelijk
(coördinerend) officier mensenhandel, mensensmokkel en kinderporno bij het Landelijk
Parket ingesteld. De betreffende officier heeft een landelijk coördinerende taak en door
de koppeling van de portefeuilles mensenhandel en mensensmokkel binnen één functie
is tevens bewerkstelligd dat het onderwerp mensenhandel in de positionering binnen het
OM ook in de bredere context van de georganiseerde, internationaal opererende
criminaliteit is geplaatst.

Bijeenkomsten arrondissementale contactofficieren mensenhandel
Omdat tot het aantreden van de landelijk officier die onder meer mensenhandel in haar
portefeuille heeft een centraal aanspreekpunt voor mensenhandel-aangelegenheden bij
het OM ontbrak, heeft de Nationaal Rapporteur Mensenhandel vrij snel na aanvang van
de werkzaamheden van het Bureau NRM het initiatief genomen de arrondissementale
contactofficieren mensenhandel voor overleg bijeen te brengen. Het doel van dat overleg
was tweeledig. Enerzijds bood het de gelegenheid het Bureau NRM te presenteren aan de
officieren die feitelijk met de opsporing en vervolging van mensenhandelzaken zijn
belast. Anderzijds kon het Bureau NRM tijdens dit overleg nuttige informatie op het



64 Mensenhandel; Eerste rapportage van de Nationaal Rapporteur

25 Zo leverde BNRM informatie aan de Amerikaanse ambassade ten behoeve van het
landenoverzicht dat het US State Department jaarlijks opstelt. In het eerste rapport (US State
Department, 2001), waarop overigens veel kritiek kwam, onder andere vanuit Human Rights
Watch (http://www.hrw.org/press/2001/07/traffick-0712.htm), is Nederland ingedeeld in de
categorie van landen die voldoen aan bepaalde (minimum) standaards voor bestrijding van
mensenhandel.

hem toevertrouwde werkterrein betrekken van de contactofficieren. De belangrijke rol
van het OM in de opsporing en vervolging van mensenhandel rechtvaardigt een intensief
contact met deze ketenpartner, niet enkel op beleidsniveau, maar ook op zaaksniveau.
Bijkomend voordeel van de bijeenkomsten was dat de contactofficieren de gelegenheid
hadden kennis met elkaar te maken en onderling kennis en ervaringen uit te wisselen.
Omdat de eerste bijeenkomst aan beide zijden duidelijk in een behoefte voorzag, werd
besloten tot het beleggen van vervolgbijeenkomsten. Vanwege het belang van de inbreng
van de kennis en ervaring van het  tweedelijns OM, werd tevens besloten ook de
ressortsparketten, die via de Hoofd Advocaten-Generaal overigens telkenmale door
toezending van een verslag op de hoogte werden gesteld van de inhoud van de
besprekingen, voor de volgende bijeenkomsten uit te nodigen. De bevindingen uit de
bijeenkomsten zijn in onderhavige rapportage verwerkt.
Bij het aantreden van de landelijk officier mensenhandel heeft de Nationaal Rapporteur
haar verzocht de mogelijkheden te bezien van het voortzetten van de bijeenkomsten met
de contactofficieren. De landelijk officier heeft inmiddels te kennen gegeven dergelijke
bijeenkomsten te zullen organiseren. Het ligt in de bedoeling het Bureau NRM, dat
belang blijft houden bij het aldus verkrijgen van informatie, bij de bijeenkomsten te
blijven betrekken.

3.6.6 Overige activiteiten
Enkele van deze overige activiteiten zijn bijdragen die het Bureau NRM leverde aan door
derden uitgevoerde onderzoeken, activiteiten in het kader van de ‘loketfunctie’ van het
Bureau NRM, activiteiten die betrekking hebben op het escortbeleid in Amsterdam en
het bijwonen van een cursus waarin opsporingsambtenaren worden getraind.

Bijdragen aan onderzoeken door derden
Door vele actoren in het veld, zowel nationaal als internationaal, worden onderzoeken
uitgezet die betrekking hebben op mensenhandel of daaraan gerelateerde onderwerpen.
Het Bureau NRM wordt veelvuldig gevraagd een bijdrage aan dergelijke onderzoeken te
leveren. Zo gaf het Bureau NRM in diverse gevallen feedback op onderzoeksopzetten en
vragenlijsten en werkte het als respondent mee aan onderzoek.25

In samenwerking met het Bureau NRM wordt voorts momenteel door een onderzoeker
van de Katholieke Universiteit Brabant, in het kader van een promotieonderzoek naar de
vervolging van mensenhandel vanuit Europees perspectief een dossieronderzoek
uitgevoerd met als doel het in beeld brengen van de knelpunten die zich voordoen op het
gebied van strafrechtelijke samenwerking op het materiële, processuele en
organisatorische vlak, bij de vervolging en berechting van transnationale mensenhandel
in Nederland.



3  De Nationaal Rapporteur Mensenhandel 65

26 In dit verband waren er diverse contacten met de pers.
27 Zulks blijkt mede uit het (openbare) verslag van het Amsterdamse driehoeksoverleg over het

onderzoeksrapport De escort in Amsterdam (Klerks, Naber & Van der Werf, 2000), d.d. 18
september 2000. Dit rapport, dat de resultaten bevat van een onderzoek naar de aard en omvang
van escortservices in de gemeente Amsterdam, is op 3 oktober 2000 door de opdrachtgever, de
manager van het Wallengebied via het Amsterdamse driehoeksoverleg, naar buiten gebracht,
maar werd eerst op 7 mei 2001 op verzoek aan de Tweede Kamer aangeboden door de Minister
van Justitie.

Ook wordt vanuit het Bureau NRM deel genomen aan diverse begeleidingscommissies
van onderzoeken op het terrein van prostitutie/mensenhandel of daaraan verwante
onderwerpen. Het betreft onder meer: 
- het al eerder in dit hoofdstuk genoemde onderzoek Mensenhandel in Nederland van de

Unit Kennis Onderzoek (UKO) van de Nationale Recherche Informatie (NRI) (zie
Hoofdstuk 5 voor enkele voorlopige resultaten uit dit onderzoek);

- de Monitor prostitutiebeleid 2001, een onderzoek naar de aard en omvang van onvrijwillige
en illegale prostitutie gedurende het eerste jaar na opheffing van het algemeen
bordeelverbod, dat in opdracht van het Ministerie van Justitie wordt uitgevoerd door
het Verwey Jonker Instituut;

- het onderzoek De sociale positie van prostituees in de gereguleerde bedrijven, een jaar na
de wetswijziging, dat in opdracht van het Ministerie van Justitie wordt uitgevoerd door
het NISSO; 

- het onderzoek Nieuwe bestemmingen van kindersekstoerisme dat in opdracht van het
Ministerie van Justitie wordt uitgevoerd door het onderzoeksbureau Van Montfoort.

De loketfunctie
Onder wat hier kortheidshalve de ‘loketfunctie’ van BNRM wordt genoemd, worden
activiteiten verstaan zoals:
- het in het buitenland en aan buitenlandse personen en delegaties, waaronder

diplomatiek vertegenwoordigers, uitleggen van het Nederlandse prostitutiebeleid en
met name de mogelijke consequenties van dit beleid voor de bestrijding van
mensenhandel. Daarbij wordt van de zijde van het Bureau NRM tevens
aangedrongen op meer aandacht voor het fenomeen mensenhandel en wordt veelal
ook een lans gebroken voor de aanstelling van nationaal rapporteurs in andere
landen;

- het beantwoorden van vragen, het geven van informatie en het doorverwijzen van
mensen die informatie zoeken die op enigerlei wijze gerelateerd is aan het onderwerp
mensenhandel;26

- het (al eerder vermelde) verwerken en op de bestemde plek deponeren van meldingen
van mensenhandelpraktijken.

Escort Amsterdam
Kort voor de inwerkingtreding van het wetsvoorstel Opheffing algemeen bordeelverbod
besloot de gemeente Amsterdam, na rijp beraad in het driehoeksoverleg,27 de
escortbedrijven binnen de Amsterdamse gemeentegrenzen (vooralsnog) niet op te
nemen in het stelsel van verplichte vergunningen voor de exploitatie van
seksinrichtingen. In de driehoek werd weliswaar onderkend dat de opheffing van het
bordeelverbod een weglekeffect zal veroorzaken, enerzijds van andere vormen van



66 Mensenhandel; Eerste rapportage van de Nationaal Rapporteur

exploitatie van prostitutie naar de escortbranche en anderzijds binnen de escortbranche
zelf, van het zichtbare naar het onzichtbare deel aan de onderkant van die sector. Toch
achtte de driehoek het prematuur zonder meer te besluiten tot regulering van de
escortbranche, vanwege de onzichtbaarheid en het ontbreken van voldoende informatie
over met name die onderkant van de branche. De driehoek was van mening dat eerst een
sterke informatiepositie op dit punt opgebouwd en onderhouden dient te worden.
Daarnaast werd gewezen op het belang van landelijke regulering van de escortbranche en
werd benadrukt dat regulering een goed handhavingsbeleid met zich moet brengen. De
gemeenteraad heeft deze conclusies van de driehoek gevolgd en bovengenoemd besluit
genomen.
De Nationaal Rapporteur Mensenhandel heeft naar aanleiding van dit besluit overleg
gezocht met de burgemeester. Het besluit van Amsterdam wijkt namelijk af van de
landelijke trend in dezen en er zijn dan ook, daar waar het de problematiek van
mensenhandel betreft, risico’s aan verbonden. De landelijk ingezette beleidslijn naar
aanleiding van de opheffing van het algemeen bordeelverbod strekt er namelijk toe ook
de escortbranche in de vergunningensfeer te brengen, en daarmee ook een controle-
instrumentarium te creëren voor deze vaak ondoorzichtige prostitutiesector. In dat licht
betekent het besluit van Amsterdam om zulks vooralsnog niet te doen dat zich een
weglekeffect binnen Nederland richting Amsterdam zal kunnen voordoen. Immers, het
gezegde dat water altijd naar het laagste punt stroomt, doet ook opgeld in de
prostitutiesector. En dat is juist voor een zo mobiele sector als de escort, waarbij een
enkel adres of telefoonnummer voldoende is om landelijk te kunnen opereren, een
gevaarlijke ontwikkeling. Vestiging in Amsterdam betekent onder die omstandigheden
namelijk het ontbreken van (de mogelijkheid van) toezicht aldaar, maar tevens dat ook
elders in Nederland de grondslag voor controle ontbreekt. Waar de strafbare vormen van
prostitutie toch al de neiging hebben zich te nestelen in de niet of moeilijker te
controleren sectoren van de prostitutie, achtte de Nationaal Rapporteur Mensenhandel
dit een verontrustende constatering, met mogelijkerwijs negatieve gevolgen voor de
bestrijding van mensenhandel.
In een onderhoud met de toenmalige burgemeester Patijn bleek dat er geen inhoudelijk
verschil van mening was, doch dat er verschillende inzichten bestonden in de
volgordelijkheid en planning van de aanpak van de geschetste problematiek. De door
Amsterdam gemaakte keuze werd evenwel niet principieel genoemd en een herziening
daarvan zou met grote welwillendheid worden overwogen tijdens een hernieuwde
bespreking in de driehoek. Kennelijk heeft die bespreking niet tot een andere keuze
aanleiding gegeven, aangezien tot op heden de Amsterdamse APV niet voorziet in een
vergunningplicht voor escortbedrijven.

Defensie
Vrij algemeen wordt gesteld dat in gebieden waar grote contingenten van de krijgsmacht
aanwezig zijn, prostitutie in omvang toeneemt. Vanwege de onderlinge verwevenheid
van mensenhandel en prostitutie richt de aandacht van de Nationaal Rapporteur
Mensenhandel zich derhalve ook op dit terrein. Mede naar aanleiding van een aantal
mislukte pogingen van ECPAT-Nederland en DCI-Nederland om het onderwerp
mensenhandel, maar met name misbruik van minderjarigen door (Nederlandse)
militairen, op de agenda van Defensie te krijgen, heeft de Nationaal Rapporteur contact
gezocht met dit ministerie. Het doel van dit contact was Defensie te bewegen in haar



3  De Nationaal Rapporteur Mensenhandel 67

28 Het onmiddellijkheidsbeginsel vereist dat - binnen de marges van het mogelijke - alle belastende
en ontlastende stukken (processen-verbaal, rapporten etc.) ter terechtzitting worden voorgelezen,
althans dat de inhoud daarvan wordt medegedeeld, opdat de verdachte steeds tenminste de
gelegenheid heeft gehad zich over dat materiaal uit te laten en voor zijn belangen ten overstaan
van de rechter op te komen (Van Bemmelen & Van Veen, 1989). In de (Europese) jurisprudentie
wordt dit beginsel in toenemende mate uitgelegd in die zin dat het betreffende materiaal ter
terechtzitting door de bron ervan moet worden gepresenteerd of toegelicht. Dit betekent in de
praktijk dat verklaringen van beambten, getuigen en deskundigen vaak ter terechtzitting, zo
mogelijk in aanwezigheid van de verdachte, worden afgenomen, anders dan waar dit in Nederland
te doen gebruikelijk veelal vooraf gebeurt tijdens het opsporingsonderzoek en wordt volstaan met
het inbrengen ter terechtzitting van de schriftelijke neerlegging daarvan.

initiële, maar ook in haar specifieke opleidingsprogramma’s, aandacht te besteden aan
het fenomeen mensenhandel. Dit zou militairen, met name de militairen die worden
uitgezonden voor (korte) missies in het buitenland, bewust moeten maken van het
bestaan en de gevaren van het fenomeen, maar ook van de mogelijkheden geconstateerd
misbruik aan te pakken.
Vertegenwoordigers van de defensiestaf gaven tijdens een ontmoeting aan dat voor en
tijdens missies weliswaar wordt gewezen op de gevaren van prostitutie, doch dat zij de
noodzaak om daarbij specifiek aandacht te besteden aan (vormen van) mensenhandel
niet onderschrijven. De aard en duur van buitenlandse missies is, aldus Defensie,
dusdanig, dat de mogelijkheid voor Nederlandse militairen om betrokken te raken bij
misstanden in de vorm van gedwongen prostitutie of prostitutie van minderjarigen,
vrijwel uitgesloten is. Er doen zich, blijkens het ontbreken van signalen daarvan bij de
‘militaire intelligence dienst’, ook nauwelijks tot geen zaken voor, aldus Defensie. Het
structureel opnemen van het onderwerp mensenhandel in het opleidingsprogramma zal
dus niet overwogen worden. Teneinde enigszins tegemoet te komen aan het pleidooi
voor aandacht voor het onderwerp, werd wel toegezegd de mogelijkheden te bezien om
in de bestaande cursus Ethiek en Krijgsmacht het onderwerp gedwongen prostitutie en
prostitutie door minderjarigen aan de orde te stellen.
 
Training opsporingsambtenaren
Op uitnodiging van de politie Rotterdam werd door een medewerker van het Bureau
NRM een door hen ontwikkelde cursus als toehoorder bijgewoond. Doel van deze
cursus is het trainen van opsporingsambtenaren in het verhoord worden voor (en door)
de rechtbank. Vanwege de vele interessante opsporingstechnische vragen die zich
specifiek in mensenhandelzaken kunnen voordoen, en de wijze waarop de advocaat van
verdachte daarop kan inspelen in de bevraging van opsporingsambtenaren als getuigen,
is de training gebaseerd op een dergelijke casus. De training bestaat uit een dag
theoretisch onderwijs, gevolgd door twee zittingsdagen in een oefenrechtbank, waar de
feitelijke training in het verhoord worden plaatsvindt door simulatie van een zitting. De
nadruk ligt daarbij op het verhoor door de advocaat van de verdachte. Houding ter
zitting, consistentie van het relaas en correcte en afdoende beantwoording van vragen
ten behoeve van de waarheidsvinding staan daarbij centraal. De cursus bestaat al enkele
jaren - met een telkenmale wisselende casus - , maar de behoefte aan training op dit
specifieke punt is en blijft erg groot, gezien de steeds striktere toepassing van het
onmiddellijkheidsbeginsel28 in de jurisprudentie van het Europese Hof voor de Rechten
van de Mens in Straatsburg. Daardoor worden opsporingsambtenaren steeds vaker



68 Mensenhandel; Eerste rapportage van de Nationaal Rapporteur

29 Koninklijk Besluit betreffende de opdracht en de bevoegdheid van het Centrum (16 juni 1995, art.
2).

30 Naast de taken op het gebied van de bestrijding van mensenhandel heeft het Centrum - tot
uitdrukking komend in zijn benaming - van oorsprong ook taken op het gebied van
racismebestrijding, vreemdelingenrecht en migratie, bestrijding van discriminatie en het
nastreven van gelijke kansen.  

31 In Zweden hanteert men de term ‘vrouwenhandel’, waaronder ook handel in minderjarige meisjes
wordt begrepen. Deze sekse-specifieke aanduiding geeft geen problemen, omdat er tot op heden
geen gevallen gesignaleerd zijn van handel in minderjarige jongens of in mannen (aldus
schriftelijke communicatie van mevrouw Wahlberg, Kriminalpolisen).

opgeroepen ter zitting om een verklaring af te leggen. De cursus wordt inmiddels op
verzoek in meerdere politieregio’s aangeboden.

3.7 Nationaal rapporteurs in andere landen

De Haagse Verklaring beveelt alle landen van de EU, en ook de kandidaat-lidstaten, aan
nationaal rapporteurs mensenhandel aan te stellen. Tot op heden heeft deze aanbeveling
echter niet veel resultaat gehad. Voor zover bekend, zijn België en Zweden de enige
andere landen die de rapportagetaak op het gebied van mensenhandel op enigerlei wijze
ook geregeld hebben, zij het op andere wijze dan in Nederland het geval is.

In België is het Centrum voor Gelijkheid van Kansen en voor Racismebestrijding sinds 1995
(dus al ruim voor de Haagse Verklaring) belast met ‘de stimulering, coördinatie en
opvolging van het beleid ter bestrijding van de internationale mensenhandel’.29 In deze
hoedanigheid maakt het Centrum jaarlijks een onafhankelijk en publiek evaluatierapport
op. Inmiddels zijn vier van dit soort jaarverslagen verschenen over mensenhandel
(Centrum voor Gelijkheid van Kansen en voor Racismebestrijding, 1998, 1999, 2000,
2001). Andere taken van het Centrum zijn: het voeren van het secretariaat van de
zogeheten Interdepartementale Coördinatiecel ter bestrijding van de internationale
mensenhandel en coördinatie van de samenwerking tussen de drie gespecialiseerde
opvangcentra voor slachtoffers. Voorts heeft het Centrum de mogelijkheid zich, in eigen
naam en in naam van de slachtoffers, burgerlijke partij te stellen in rechtszaken inzake
mensenhandel. De brede taakstelling van het Centrum is terug te zien in de jaarlijkse
rapportages. Daarin wordt onder meer aandacht besteed aan het beleid en de
jurisprudentie op het gebied van mensenhandel, aan slachtofferbeleid en aan de
opvangcentra voor slachtoffers, aan activiteiten van de verschillende departementen, aan
de situatie in verschillende steden en gerechtelijke arrondissementen en aan wat men in
België ‘specifieke domeinen’ noemt, zoals minderjarigen in de mensenhandel, uitbuiting
van buitenlandse voetballertjes, strijd tegen het sekstoerisme en uitbuiting van
huishoudpersoneel bij personen met ‘een diplomatiek statuut’.30

In Zweden is bij regeringsbesluit van december 1997 bepaald dat Rikskriminalpolisen,
oftewel de ‘National Police Board’, internationaal aanspreekpunt is aangaande
mensenhandel, en dat deze politie-afdeling ook de taak heeft aan de regering jaarlijks
rapport uit te brengen over vrouwenhandel.31 Vanaf 1999 zijn diverse rapporten
verschenen (waaronder Rikskriminalpolisen, 1999; 2000; 2001 en - in Engelse vertaling -



3  De Nationaal Rapporteur Mensenhandel 69

National Criminal Investigation Department 1999; 2001). In de rapportages wordt zowel
ingegaan op internationale contacten en activiteiten (zoals Europol-bijeenkomsten en
een overleg van de Baltische staten) als op de situatie in de verschillende Zweedse regio’s
voor wat betreft de opsporing en vervolging van mensenhandel.

Tot op heden hebben, naast Nederland, dus alleen België en Zweden een instituut dat
enigszins vergelijkbaar is met het instituut nationaal rapporteur zoals dat in de Haagse
Verklaring werd aanbevolen en door Nederland werd gerealiseerd. Vanuit diverse
landen, waaronder het Verenigd Koninkrijk en Italië, is echter wel aangegeven dat er
belangstelling bestaat voor de aanstelling van een dergelijke functionaris, of dat men de
aanstelling van een nationaal rapporteur overweegt.





4 Slachtoffers van mensenhandel

4.1 Inleiding

Mensenhandel werd in de vorige hoofdstukken al aangeduid als een ernstige schending
van de mensenrechten en van de persoonlijke integriteit van het slachtoffer. De
geestelijke en lichamelijke integriteit en de persoonlijke vrijheid van de slachtoffers
worden op grove wijze geschonden door de uitbuiting en exploitatie waaraan zij bloot
staan. Wie zijn die slachtoffers en waar komen zij vandaan? Wat zijn hun
achtergrondkenmerken en hoe zijn zij ten prooi gevallen aan de handelaars? En, niet in
de laatste plaats, om welke aantallen gaat het?

In dit hoofdstuk staan deze vragen centraal. Eerst worden aan de hand van een aantal
criteria slachtoffers van mensenhandel onderscheiden (§ 4.3). Daarnaast wordt enige
informatie gegeven over aantallen slachtoffers, gerelateerd aan hun herkomst (§ 4.3.1).
Dit betreft informatie, gebaseerd op de al eerder genoemde registratie door de Stichting
Tegen Vrouwenhandel (STV). De daaruit voortkomende gegevens worden vervolgens
beschouwd in relatie tot cijfermatig materiaal dat is verkregen uit een inventarisatie door
het Bureau NRM onder hulpverleningsinstellingen in Nederland.

Verder komen in dit hoofdstuk aan de orde de kenmerken van de ronsel-, dwang- en
controlemethoden die worden gebruikt jegens slachtoffers, teneinde hen in Nederland in
de prostitutie te brengen en hen vervolgens onder invloed en controle van de handelaar
te houden (§ 4.4). De daarbij gehanteerde werkwijzen en systematieken worden
beschreven en gerelateerd aan kenmerken van slachtoffers van mensenhandel die hen
daarvoor specifiek ontvankelijk maken. Op een tweetal specifieke vormen van werving,
de loverboy-methode en het misbruik van de AMA-procedure, wordt apart ingegaan (§
4.4.2).
Voorts wordt in relatie tot het bovenstaande aandacht besteed aan mannelijke
slachtoffers van mensenhandel.
Tevens is een paragraaf gewijd aan het gebruik van de B-9 regeling door slachtoffers,
alsmede aan de aangiftebereidheid (§ 4.5). Enige recente internationale ontwikkelingen
staan vermeld in paragraaf 4.6. Het hoofdstuk wordt afgesloten met een opsomming van
geconstateerde en aangereikte knelpunten in relatie tot slachtoffers van mensenhandel (§
4.7).

Alvorens op de aangegeven onderwerpen in te gaan, wordt een korte beschrijving
gegeven van de opzet en aanpak van de hierboven genoemde door het Bureau NRM
gehouden inventarisatie onder hulpverleningsinstellingen (§ 4.2). Hieruit kwam
additionele inhoudelijke en cijfermatige informatie naar voren met betrekking tot
(potentiële) slachtoffers van mensenhandel, die in onderhavig hoofdstuk is verwerkt. De
op de hulpverleningsinstellingen betrekking hebbende informatie die uit de
inventarisatie naar voren kwam is te vinden in Hoofdstuk 6. 



72 Mensenhandel; Eerste rapportage van de Nationaal Rapporteur

1 Dit is mede van belang voor de planning van de verdere onderzoeksactiviteiten van het Bureau
NRM. Een van de vragen waar BNRM voor staat is of - waar het gaat om het verkrijgen van meer
zicht op de slachtoffers van mensenhandel - kan worden volstaan met analyse van informatie uit
de registratie van de STV, of dat daarvoor aanvullende gegevensverzameling nodig is.

2 De onderzoekspopulatie bestaat uit alle eenheden (in dit geval instellingen) waarover men op
basis van het onderzoek uitspraken zou willen doen.

3 Een mogelijke reden is dat er geen contacten zijn met slachtoffers van mensenhandel, maar ook
redenen van geheel andere aard zijn denkbaar.

4 Het merendeel van deze instellingen gebruikt het geautomatiseerde registratiesysteem van de
Federatie Opvang: Klimop. Veertien instellingen gebruiken een eigen ontwikkelde
registratiemethode en drie gebruiken een andere bestaande vorm van geautomatiseerde
registratie.

4.2 De inventarisatie onder hulpverleningsinstellingen

4.2.1 Doelstelling
Veel organisaties zijn actief op het gebied van hulpverlening aan en belangenbehartiging
van slachtoffers van mensenhandel, of komen met hen in aanraking. Hoofdstuk 6 bevat
hiervan een beschrijving. Omdat niet al deze instellingen zijn ‘aangesloten’ bij de daar
beschreven integratienetwerken en ook niet alle instellingen contacten met slachtoffers
melden bij de STV, werd door het Bureau NRM een inventarisatie verricht onder
hulpverleningsinstellingen en belangenorganisaties die mogelijk contact hebben met
slachtoffers van mensenhandel. Dit teneinde zicht te krijgen op onder meer aantallen
slachtoffers en hun kenmerken, aantallen slachtoffers die niet ter kennis van de STV
worden gebracht,1 maar ook op mogelijke verschuivingen ten gevolge van de opheffing
van het algemeen bordeelverbod en op knelpunten in de hulpverlening.

4.2.2 Onderzoekspopulatie, onderzoeksgroep en respons
De onderzoekspopulatie2 bestond uit alle (destijds bij het Bureau NRM bekende)
Nederlandse hulpverleningsinstellingen en belangenorganisaties die, gezien de aard van
hun werkzaamheden, in aanraking zouden kunnen komen met slachtoffers van
mensenhandel. In totaal zijn 155 van dergelijke instellingen (waaronder
opvanginstellingen, GGD’s en huiskamerprojecten voor prostituees) benaderd met het
verzoek om aan de inventarisatie mee te werken door het invullen van een vragenlijst. Dit
leverde van 77 instellingen een ingevulde vragenlijst op. Deze 77 instellingen vormen
samen de onderzoeksgroep. In totaal 78 instellingen werkten - ook na telefonisch rappèl -
niet mee, hetgeen een respons van 50% betekent. Gezien de aanzienlijke non-respons
(eveneens 50%) en het feit dat de redenen om niet aan de inventarisatie mee te werken in
de meeste gevallen niet bekend zijn,3 kunnen de hierna gepresenteerde gegevens daaruit
niet als representatief, maar alleen als indicatief worden beschouwd. Daar komt nog bij
dat van de onderzoeksgroep maar 59 instellingen aangeven in het onderzoeksjaar (2000)
contact te hebben (gehad) met slachtoffers van mensenhandel. Van die 59 instellingen
houden er daarenboven 53 (90%) een of andere vorm van registratie bij.4 In slechts 39
(74%) van deze registraties kunnen slachtoffers van mensenhandel als aparte categorie
worden onderscheiden; voor de overige registraties is dat niet het geval. Deze gegevens
moeten bij lezing van de in navolgende paragrafen opgenomen cijfermatige informatie in
het achterhoofd gehouden worden.



4 slachtoffers van mensenhandel 73

5 Waar organisaties niet hebben aangegeven of het antwoord op een schatting berust of op
registratiegegevens, is er van uit gegaan dat het een schatting betrof.

6 In de onderhavige rapportage worden geen casusbeschrijvingen gepresenteerd. In veel publicaties
zijn deze wel te vinden. Zie bijvoorbeeld Van Dijk c.s. (2000); Pearson (2001a) en voor cases die
betrekking hebben op minderjarige slachtoffers van mensenhandel, Oviave & Iyare (1999),
alsmede het eind 2001 verschenen landenrapport over Nederland naar aanleiding van het
onderzoek van de ECPAT Europe Law Enforcement Group over kinderhandel naar de EU
(Wolthuis & Blaak, 2001). Voorts maakt Stop Traffic vrijwel dagelijks melding van concrete cases
via haar electronische berichtgeving (www.stop-traffic.org). 

4.2.3 De vragenlijst
De ten behoeve van de inventarisatie opgestelde vragenlijst bevatte in totaal 21 vragen
over (contacten met) prostituees en slachtoffers van mensenhandel. De meeste vragen
hadden betrekking op het kalenderjaar 2000.
Om ervan verzekerd te zijn dat de respondenten onder ‘mensenhandel’ het in art 250a Sr.
(250ter Sr.) beschreven delict zouden verstaan, werd het delict in de toelichting op de
vragenlijst in die zin omschreven. Voorts werd in deze toelichting expliciet vermeld dat
de lijst niet alleen betrekking heeft op buitenlandse, maar ook op mogelijke Nederlandse
slachtoffers.

In de lijst werd gevraagd naar zowel kwalitatieve als meer cijfermatige gegevens. Bekend
was dat sommige instellingen hun (hulpverlenings)contacten registreren en dat andere
niet aan registraties doen. Bij het ontwerp van de vragenlijst werd rekening gehouden
met dit gegeven,  door de respondenten te vragen aan te geven hoe zij aan de opgegeven
aantallen waren gekomen: door schattingen of via registratie. In het laatste geval is de
betrouwbaarheid van het antwoord naar verwachting groter.5

4.3 Slachtoffers van mensenhandel onderscheiden

Slachtoffers van mensenhandel zijn niet te duiden als één homogene groep, met
vaststaande karakteristieken. Achter ieder slachtoffer gaat een heel verhaal schuil, waarin
persoonlijke omstandigheden, leefomgeving en persoonlijkheid van het slachtoffer een
rol spelen.6

Teneinde toch uitspraken te kunnen doen over slachtoffers van mensenhandel in het
algemeen, worden in het navolgende enkele criteria beschreven, op basis waarvan
slachtoffers van mensenhandel kunnen worden onderscheiden. Meer specifiek wordt in
onderhavige paragraaf nader ingegaan op land of regio van herkomst, sekse en leeftijd
(meerderjarig of minderjarig). Wanneer deze criteria, die (mede) zijn gerelateerd aan de
delictsbestanddelen van art. 250a Sr. en aan de doelstellingen van het Nederlandse
prostitutiebeleid na de opheffing van het algemeen bordeelverbod, aan nadere
beschouwing worden onderworpen, ontstaat een concreter beeld van de samenstelling
en de gemeenschappelijke elementen in de achtergronden van de slachtoffergroep.

Deze paragraaf bevat ook cijfermatige gegevens met betrekking tot voornoemde criteria.
Als uitgangspunt voor deze gegevens is genomen de registratie door de STV van aldaar
aangemelde, in Nederland aangetroffen, (mogelijke) slachtoffers van mensenhandel.
Daarnaast wordt soortgelijke informatie gepresenteerd, die uit de door het Bureau NRM



74 Mensenhandel; Eerste rapportage van de Nationaal Rapporteur

7 Door afronding sommeren getallen niet in alle gevallen tot 100%.

uitgezette inventarisatie is verkregen. Hoewel door de STV naar eigen zeggen op vele
fronten informatie wordt verzameld met betrekking tot slachtoffers van mensenhandel,
is over de laatste jaren in de vorm van overzichten alleen informatie beschikbaar over de
herkomst van slachtoffers. Het ontbreken van een geautomatiseerde registratiemethode
is daaraan wellicht debet. 

4.3.1 Herkomst
Bij mogelijk slachtofferschap van mensenhandel speelt de factor ‘land van herkomst’ een
belangrijke rol. Het land van herkomst bepaalt immers de omgeving waarin betrokkene
is opgegroeid, de sociale en economische structuren en de cultureel bepaalde waarden-
en normenpatronen die haar beïnvloeden. Dergelijke omstandigheden zijn, zoals reeds
in paragraaf 1.6 aangegeven, als push- en pull-factoren in veel gevallen mede reden
waarom mensen slachtoffer worden van mensenhandel.

Gegevens STV
Slachtoffers van mensenhandel, die in Nederland in de prostitutie werkzaam zijn of
waren, komen uit praktisch alle delen van de wereld, waaronder - en niet in de laatste
plaats - uit Nederland zelf. In de STV-registratie van (mogelijke) slachtoffers van
mensenhandel in Nederland wordt onderscheid gemaakt naar land van herkomst van de
aangemelde slachtoffers. Gegroepeerd naar regio (in een enkel geval naar land) levert dat
het in Tabel 4.1 weergegeven overzicht op.

Tabel 4.1 Registratiegegevens inzake aanmeldingen van (mogelijke) slachtoffers van mensenhandel over de
periode 1992-2000

Regio/land 1992 1993 1994 1995 1996 1997 1998 1999 2000 Totaal
Centraal- en
Oost-
Europa

31
(44%)

55
(63%)

115
(69%)

125
(78%)

77
(64%)

117
(65%)

131
(57%)

123
(43%)

134
(39%)

908
(55%)

Afrika 5
(7%)

5
(6%)

8
(5%)

2
 (1%)

13
(11%)

21
(12%)

45
(20%)

79
(28%)

101
(30%)

279
(17%)

Azië 12
(17%)

10
(11%)

13
(8%)

5
(3%)

14
(12%)

14
(8%)

15
(7%)

26
(9%)

26
(8%)

135
(8%)

Latijns-
Amerika +
Caraïben

17
(24%)

18
(20%)

25
(15%)

19
(12%)

5
(4%)

10
(6%)

24
(11%)

15
(5%)

7
(2%)

140
(9%)

Nederland 2
(3%)

-
(-)

3
(2%)

4
(3%)

7
(6%)

8
(4%)

13
(6%)

13
(5%)

25
(7%)

75
(5%)

Midden-
Oosten

-
(-)

-
(-)

1
(1%)

2
(1%)

-
(-)

-
(-)

-
(-)

3
(1%)

2
(1%)

8
(0%)

West-
Europa
(excl. NL) 

3
(4%)

-
(-)

1
(1%)

2
(1%)

3
(2%)

1
(1%)

-
(-)

6
(2%)

1
(0%)

17
(1%)

Onbekend -
(-)

-
(-)

-
(-)

2
(1%)

2
(2%)

9
(5%)

-
(-)

22
(8%)

45
(13%)

80
(5%)

Totaal aantal
aangemelde
slachtoffers

70
(99%)7

88
(100%)

166
(101%)

161
(100%)

121
(101%)

180
(101%)

228
(101%)

287
(101%)

341
(100%)

1642
(100%)

Bron: Stichting Tegen Vrouwenhandel, 2001



4 slachtoffers van mensenhandel 75

8 De politiële Beleids- en Adviesgroep Mensenhandel (PBAM) onderscheidt in haar publicatie
(PBAM, 1998) reeds vier ‘periodes’ betreffende handel in vrouwen in de afgelopen eeuw. Rond de
eeuwwisseling betrof het handel tussen West-Europese landen. In de jaren ’50 werden Europese
vrouwen verhandeld naar Arabische en Afrikaanse landen. Vanaf eind jaren ’70 kwamen vrouwen
uit derde wereldlanden in Europa in de prostitutie terecht. Aanvankelijk waren het voornamelijk
vrouwen uit Aziatische landen als Thailand en de Filippijnen, vanaf begin jaren ’80 ook Latijns-
Amerikaanse vrouwen (Colombia en de Dominicaanse Republiek) en later ook West-Afrikaanse
vrouwen (uit Ghana en Nigeria). In de vierde periode, sinds begin jaren ’90 kwamen veel vrouwen
uit Centraal- en Oost-Europa en de Baltische staten in Nederland in de prostitutie werken.
Onderhavige paragraaf geeft een iets ander beeld te zien.

Uit de tabel blijkt dat het aantal aangemelde slachtoffers verschilt per regio c.q. land van
herkomst. Bovendien lijkt zich in de loop der jaren een aantal verschuivingen te hebben
voorgedaan.8

Centraal- en Oost-Europa is, in de periode 1992 tot en met 2000, de regio waar de
meeste, in Nederland aangetroffen en bij de STV aangemelde, slachtoffers vandaan
komen. De belangrijkste herkomstlanden in deze regio zijn Bulgarije, Tsjechië, Polen,
Rusland, Oekraïne, Litouwen en Roemenië. In het percentage Centraal- en Oost-
Europese slachtoffers is, na een aanvankelijke toename tot 1996, de laatste vijf jaren een
daling te constateren. Het absolute aantal slachtoffers uit Centraal- en Oost-Europa is in
dezelfde periode (afgezien van het jaar 1996) evenwel niet extreem veel toe- of
afgenomen. De procentuele daling van het aantal uit Centraal- en Oost-Europa
afkomstige slachtoffers ten opzichte van het totale aantal slachtoffers is grotendeels
verklaarbaar door het gestegen totale aantal slachtoffers. Uit de tabel blijkt dat deze totale
groei voor een aanzienlijk deel is veroorzaakt door de toename van het aantal Afrikaanse
slachtoffers van mensenhandel. Het aantal Afrikaanse slachtoffers is namelijk sinds 1992,
maar met name vanaf 1996, in alle opzichten (zowel in absolute aantallen als in
verhouding tot het totale aantal slachtoffers) sterk gestegen. De groep Afrikaanse
slachtoffers bestaat voor het grootste deel uit Nigerianen en - in mindere mate - uit
slachtoffers uit Malawi en Siërra Leone.
Het aantal slachtoffers van mensenhandel dat afkomstig is uit Latijns-Amerika (inclusief
de Caraïben) is sinds 1992 - met een uitzondering in 1998 en in beperkter mate in 1999 -
gestaag afgenomen. Belangrijkste herkomstlanden in deze regio zijn de Dominicaanse
Republiek en - in iets mindere mate - Colombia.
Het aantal aangemelde slachtoffers afkomstig uit Azië vertoont daarentegen de laatste
jaren een stijgende trend. Tot het jaar 1998 kwamen de Aziatische slachtoffers
voornamelijk uit Thailand; daarna werden nog slechts sporadisch Thaise slachtoffers bij
de STV gemeld. Ook het aantal Filippijnse slachtoffers is, na zes geregistreerde
slachtoffers in 1992, gedaald tot één à twee slachtoffers per jaar in de daarop volgende
jaren. Vanaf 1997 is echter wel een sterke toename waarneembaar van het aantal
slachtoffers uit China. Het is voornamelijk deze toename die de stijgende lijn
veroorzaakt in het aantal uit Azië afkomstige slachtoffers.
Gezien de zeer geringe aantallen slachtoffers afkomstig uit het Midden-Oosten, lijken de
slachtoffers uit die regio op zichzelf staande, incidentele gevallen te zijn. De grootste
groep onder hen vormen de Turkse slachtoffers, waarvan er in de periode 1992 tot en
met 2000 in totaal vijf bij de STV zijn aangemeld, waarvan drie in het jaar 1999.



76 Mensenhandel; Eerste rapportage van de Nationaal Rapporteur

9 Van de 77 responderende instellingen hebben 59 instellingen feitelijk contact gehad met
slachtoffers. Deze instellingen gaven door schatting en op basis van door hen bijgehouden
registraties aan met hoeveel slachtoffers ze in 2000 contact hebben gehad.

Het aantal Nederlandse slachtoffers is in absolute aantallen door de jaren heen groter
geworden en vertoont in toenemende mate een stijgende trend. Ook in verhouding tot
het totale aantal slachtoffers is het aantal Nederlandse slachtoffers duidelijk gestegen.

Gegevens uit de BNRM-inventarisatie
De cijfermatige gegevens uit de STV-registratie over totale aantallen (mogelijke)
slachtoffers, gegroepeerd naar regio van herkomst, verschillen aanzienlijk van
soortgelijke gegevens verkregen uit de door het Bureau NRM gehouden inventarisatie.
Deze gegevens zijn weliswaar enkel beschikbaar over het jaar 2000 (de inventarisatie
beperkte zich tot dat jaar) en niet uitgesplitst naar regio van herkomst (doch slechts
verdeeld in twee categorieën, namelijk slachtoffers van Nederlandse en van niet-
Nederlandse herkomst), maar desalniettemin komt daaruit een aanzienlijk hoger aantal
slachtoffers naar voren dan uit de STV-registratie. 
De uit de STV-registratie blijkende informatie over de algemene tendens in de herkomst
van buitenlandse slachtoffers van mensenhandel wordt door de hulpverlenende
instanties, blijkens de inventarisatie, onderschreven. Ook zij gaven namelijk aan dat het
merendeel van de slachtoffers waarmee zij contact hadden uit Centraal- en Oost-Europa
afkomstig was, waarbij vooral landen als Bulgarije, Roemenië en Rusland, maar ook
Tsjechië, Oekraïne en Polen, veel werden genoemd. Met betrekking tot de andere
onderscheiden regio’s werd Nigeria frequent als bronland genoemd. Slechts in beperkte
mate werden slachtoffers afkomstig uit Azië - in het voorkomende geval met name uit
China en de Filippijnen - en uit Zuid- en Midden-Amerika - met name de Dominicaanse
Republiek - vermeld.

In Tabel 4.2 is een overzicht opgenomen van de in de inventarisatie opgegeven aantallen
slachtoffers waarmee de responderende hulpverleningsinstanties in het jaar 2000
contact hebben gehad, onderverdeeld in slachtoffers van Nederlandse en van niet-
Nederlandse herkomst.

Tabel 4.2 Het aantal slachtoffers waarmee Nederlandse hulpverlenende organisaties in 2000 in contact zijn
gekomen9

Herkomst slachtoffer Schatting Registratie Totaal
Niet-Nederlands 222                                       248                                       470                                       
Nederlands 70                                       68                                       138                                        
Totaal 292                                       316                                       608                                       

Uit Tabel 4.2 blijkt dat de instellingen aangaven in het jaar 2000 contact te hebben gehad
met in totaal 608 (vermoedelijke) slachtoffers van mensenhandel. Daarvan waren er 138
van Nederlandse herkomst en 470 van niet-Nederlandse herkomst. Blijkens de registratie
van de STV zijn in 2000 echter slechts 25 Nederlandse en 316 niet-Nederlandse
slachtoffers bij de STV aangemeld. Tussen deze aantallen zitten dus grote verschillen, die
op zijn minst opmerkelijk te noemen zijn. Dat geldt zeker voor de aantallen Nederlandse
slachtoffers, nu zelfs het aantal door de hulpverleningsinstanties geregistreerde
slachtoffers de in de STV-registratie genoemde aantallen al ver overstijgt.



4 slachtoffers van mensenhandel 77

10 Registratie bij de STV vindt plaats op het moment dat de politie een prostituee aantreft, ten
aanzien van wie een (gering) vermoeden bestaat dat zij slachtoffer is van mensenhandel. De
politie wordt geacht daarvan melding te doen bij de STV. Dat kan rechtstreeks gebeuren, maar
ook via de hulpverleningsinstelling waar het slachtoffer wordt ondergebracht.

Drie mogelijke verklaringen zijn voor deze verschillen te geven. Op de eerste plaats kan
er in de BNRM-inventarisatie sprake zijn van dubbeltellingen, daar waar (vermoedelijke)
slachtoffers met meerdere hulpverleningsinstanties contact hebben gezocht en zij op
meerdere plaatsen zijn geregistreerd of in de schatting zijn meegenomen. Voorts geven
hulpverleningsinstanties, zoals bijvoorbeeld de huiskamerprojecten op de tippelzones,
aan dat zij ook wel slachtoffers aantreffen die in een dwangsituatie verkeren zonder dat
dit bij de politie bekend is. De slachtoffers in deze situatie worden meestal nog niet bij de
STV aangemeld en daar dus ook niet geregistreerd.10 Volgens informatie van de STV
worden veel slachtoffers namelijk pas bij haar aangemeld als zij daadwerkelijk aangifte
van mensenhandel hebben gedaan. En dat laatste gebeurt blijkens de inventarisatie in een
niet onaanzienlijk aantal gevallen om uiteenlopende redenen niet (zie nader § 4.5). Een
derde reden zou kunnen zijn dat sommige hulpverleningsinstanties slachtoffers
überhaupt niet aanmelden bij de STV. Een aantal hulpverleningsinstanties (een kleine
14%) geeft in de inventarisatie namelijk aan geen contacten te onderhouden met de STV.
Een ruime meerderheid - namelijk 51 van de betreffende 59 instellingen die contact
hebben (gehad) met slachtoffers van mensenhandel, oftewel 86% - heeft naar eigen
zeggen wel contact met de STV. Ook voor zover er wel contact bestaat tussen
hulpverleningsinstellingen en de STV is dat overigens geen volkomen zekerheid dat dit
ook de aanmelding en daaruit voortvloeiende registratie betreft. Er kan bijvoorbeeld ook
sprake zijn van contact, uitsluitend in het kader van advies- en consultvragen aan de STV.
Van Dijk en De Savornin Lohman (2000, pp. 12-13) spreken in dit verband van ‘ruis’ in de
registratie van de STV.
De conclusie naar aanleiding van het bovenstaande kan dan ook niet anders luiden dan
dat centrale registratie door de STV geen landelijke dekking kent. Dit komt overeen met
het beeld dat de STV zelf geeft van de eigen registratiegegevens. In 1999 schreef de STV
daarover: “De registratiegegevens van de STV kunnen niet absoluut geïnterpreteerd
worden. Zij geven geen realistisch beeld van de aard en omvang van vrouwenhandel in
Nederland. Voor aanmeldingen is de STV afhankelijk van derden; veelal beroepsgroepen
en particulieren. De mate van signalering door deze beroepsgroepen en particulieren is
dan ook van wezenlijk belang. Evenals de bekendheid en de toegankelijkheid van de STV.
Uit gesprekken met vrouwen blijkt dat zij doorgaans nog wel 1 of enkele andere vrouwen
kennen die het (vermoedelijke) slachtoffer van vrouwenhandel zijn, die niet bij de STV
zijn aangemeld. De aantallen zoals hierboven vermeld kunnen dan ook op zijn minst
verdubbeld worden. Zelfs dan - een verdubbeld totaal, ongeveer 600 - betreft het
waarschijnlijk een topje van de ijsberg.” (STV, 1999).
Het überhaupt niet aanmelden van slachtoffers bij de STV zou met name een verklaring
kunnen zijn voor het aanmerkelijke verschil tussen de bij STV geregistreerde en de door
de hulpverleningsinstellingen opgegeven aantallen Nederlandse slachtoffers. Wellicht dat
het voor politie en hulpverlening niet altijd duidelijk is dat de STV alle slachtoffers van
mensenhandel tot haar taakgebied rekent, ongeacht herkomst of nationaliteit, en dat dus
ook Nederlandse slachtoffers van mensenhandel bij de STV aangemeld kunnen worden.
Een verplichting tot melding bij de STV van Nederlandse slachtoffers, in lijn met de in de



78 Mensenhandel; Eerste rapportage van de Nationaal Rapporteur

11 In het kader van de meer algemene problematiek van de arbeidsmigratie gelden de push- en pull-
factoren in beginsel gelijkelijk voor mannen en vrouwen. In de specifieke context van de
gedwongen c.q. onvrijwillige seksuele dienstverlening is met name de invloed van die factoren in
relatie tot vrouwen van belang, gezien de aard van de betreffende arbeid. Bij andere vormen van
arbeid (inclusief de uitbuiting in die arbeid), waarin de sekse van betrokkene er minder of niet toe
doet, spelen de in onderhavige paragraaf genoemde omstandigheden een andere rol.

12 Dit fenomeen deed zich in sterke mate voor in de voormalige Sovjet-Republieken en de
Oostbloklanden, kort na de omwentelingen die daar in de jaren negentig van de vorige eeuw
plaats hadden (De Ruyver & Siron, 2001). 

13 In dit verband is het dan ook niet vreemd dat zowel in de Haagse Verklaring uit 1997 als in de
Aanbevelingen voor een Internationale Gedragscode Vrouwenhandel, die recht doet aan vrouwen van de
(inmiddels opgeheven) Emancipatieraad (Advies nr. IV/48/96, d.d. november 1996) de noodzaak
voor specifieke aandacht voor vrouwen en de versterking van hun positie wordt benadrukt, onder
meer door sekse-onderscheid en -discriminatie aan te pakken, alsook door in het kader van de
vrouwenhandelproblematiek uitsluitend maatregelen te nemen die de positie van vrouwen
versterken. 

B-9 regeling vastgelegde verplichte aanmelding van buitenlandse slachtoffers, is er op dit
moment evenwel niet.

4.3.2 Sekse
Eerder werd al aangegeven dat slachtoffers van mensenhandel die in de prostitutie
terecht komen meestal van het vrouwelijke geslacht zijn. Hoewel de in Hoofdstuk 1
genoemde push-factoren als armoede, gebrek aan toekomstperspectieven en negatieve
omgevingsfactoren (bijvoorbeeld oorlog, onveiligheid of milieuvervuiling) objectief
gezien in gelijke mate gelden voor mannen en vrouwen, is de negatieve invloed daarvan
op vrouwen in de praktijk vaak groter. Dit hangt in veel gevallen samen met de
(marginale) positie die een vrouw in bepaalde culturen in de samenleving inneemt,
alsmede met de zorgtaken voor familie en gezin, die in veel landen (vrijwel uitsluitend)
op de schouders van de vrouw rusten.11

Vrouwen als slachtoffer
Een door Wijers en Lap-Chew (1999) gegeven verklaring voor het grote aantal vrouwen
dat bereid is om in het buitenland te gaan werken - en daardoor bloot staat aan de
gevaren van mogelijke uitbuiting - is de zogenoemde feminisering van migratie (zo ook:
IOM, 1996). Vrouwen zijn in veel (arme) landen lager of helemaal niet opgeleid en
hebben daardoor minder kansen op de arbeidsmarkt. Zij zijn bovendien de eersten die
hun baan verliezen als het economisch slechter gaat.12 Deze ongunstige positie versterkt
de aandrang om het geluk in het buitenland te beproeven, zeker wanneer er daarnaast
nog sprake is van versterkende factoren, samenhangende met de rol en de positie van de
vrouw in de samenleving.13 De in Hoofdstuk 1 genoemde pull-factoren kunnen hierbij
dan een drempelverlagende rol spelen.

In haar rapport over mensenhandel (1992) signaleert de Adviescommissie
Mensenrechten reeds dat vrouwen zich in veel landen ten opzichte van mannen in een
extra kwetsbare en achtergestelde positie bevinden, waardoor zij eerder dan mannen het
slachtoffer kunnen worden van mensenhandel. Die positie kan, afhankelijk van het
betreffende land en van de mate van (economische) ontwikkeling daarvan, religieuze of
meer traditionele achtergronden hebben. Wanneer de vrouw vanuit een dergelijke



4 slachtoffers van mensenhandel 79

14 Door De Rode Draad (2001, p. 20) wordt over dit marktmechanisme overigens opgemerkt dat
marktwerking gelijkwaardige partners veronderstelt, maar dat daarvan, door de slechte positie
van met name illegalen, geen sprake is. 

15 Hierbij kan gedacht worden aan vrouwen die zijn verkracht of ongehuwd zwanger zijn geraakt,
maar ook aan vrouwen die een door de ouders niet geaccepteerde relatie onderhouden
(bijvoorbeeld homoseksueel of ongehuwd samenwonend).

positie daarin verandering tracht te brengen kan dat voor haar aanleiding zijn om open te
staan voor de verleidingen van geboden kansen elders. Handelaren weten vaak feilloos
van deze omstandigheden gebruik te maken, door vrouwen met mooie verhalen en valse
beloften over te halen te opteren voor goed betaald werk en nieuwe kansen in het
buitenland. Gedreven door de wil te ontsnappen aan de vaak uitzichtloze situatie waarin
ze verkeert, gaat de vrouw dan op een dergelijk aanbod in. Specifiek ten aanzien van de
seksindustrie geldt bovendien dat deze voornamelijk is gericht op de heteroseksuele,
mannelijke prostituant. Evenzozeer als in elke andere bedrijfssector bepaalt de markt van
vraag en aanbod namelijk wat in de prostitutiesector wordt aangeboden, waardoor er in
de seksindustrie veel vraag is naar vrouwelijke prostituees.14 Die combinatie van vraag en
open (moeten) staan voor kansen elders vormt een ideale voedingsbodem voor de
activiteiten van mensenhandelaren en maakt dat met name voor vrouwen het gevaar van
misbruik in de prostitutie op de loer ligt. 

Afgezien van de situaties waarin mensenhandelaren misbruik maken van de kwetsbare
en achtergestelde positie van de vrouw in de samenleving op zich en haar door
verleiding, misleiding of verlokking in het buitenland in de prostitutie (trachten te)
brengen, kunnen die omstandigheden een vrouw ook op meer directe wijze richting
prostitutie duwen, zonder dat er voor haar een keuzemoment is geweest. Dit kan zich
met name voordoen in die landen waarin vrouwen en meisjes uit traditie en/of op
religieuze gronden nog als een (financiële) last en als minderwaardig ten opzicht van
mannen en jongens worden beschouwd. Een dergelijke culturele omgeving, vaak in
combinatie met slechte economische omstandigheden of met gevoerd overheidsbeleid
(bijvoorbeeld het Chinese één-kind-beleid), kan ertoe leiden dat meisjes en jonge
vrouwen door familieleden of zelfs door hun eigen ouders aan handelaren worden
verkocht of verhuurd. Zo wordt voor het gezin broodnodig inkomen gegenereerd, wordt
de financiële last van de opvoeding (of het uithuwelijken in combinatie met de dan te
betalen bruidschat) van het meisje verlicht en kan desgewenst meer aandacht uitgaan
naar de opvoeding van de zonen. Een ander voorbeeld in dit verband is de heersende
(seksuele) moraal, die in veel landen onderscheid maakt tussen wat voor mannen en wat
voor vrouwen toelaatbaar (seksueel) gedrag of een geaccepteerde levenswijze wordt
geacht. Zo heeft in sommige culturen een vrouw, die volgens de geldende waarden en
normen ontoelaatbaar seksueel gedrag heeft getoond of slachtoffer is geworden van een
zedenmisdrijf,15 vaak geen andere keuze meer dan te gaan werken in de prostitutie. Met
haar gedrag heeft zij namelijk, ongeacht de schuldvraag, de familie te schande gemaakt,
hetgeen maatschappelijk gezien niet geaccepteerd wordt. Dit kan ertoe leiden dat een
vrouw door haar eigen omgeving wordt verstoten en, teneinde in haar onderhoud te
kunnen voorzien, feitelijk de prostitutie in wordt gedwongen. Gezien het haar
opgedrongen etiket is dat veelal namelijk nog de enige mogelijk bron van inkomsten.
Mede vanwege die opgedrongen keuze liggen misbruik en uitbuiting door anderen dan



80 Mensenhandel; Eerste rapportage van de Nationaal Rapporteur

16 In die zin, specifiek met betrekking tot Albanië: OVSE-ambassadeur voor Albanië, de heer
Ahrens, tijdens de conferentie Europe against Trafficking in Persons, 15-16 oktober 2001 te
Berlijn. 

17 In navolging van Van Gelder (1998, pp. 13-14), die aangeeft dat de gangbare term in de
prostitutiewereld voor prostitutie door personen van het mannelijk geslacht jongensprostitutie is,
zal in het navolgende deze term worden gehanteerd. Dit betekent echter niet dat de betreffende
personen per se jong van leeftijd of minderjarig zijn. Het betreft hier overigens betaalde seksuele
dienstverlening door mannen voor mannen. Verder kunnen mannen ook als travestiet of als
transseksueel werkzaam zijn, waarbij zij ook meestal mannelijke klanten hebben (Van der Poel,
1991).

op de loer. In een dergelijk geval kan ook een aanlokkelijk ogend aanbod voor werk in het
buitenland snel in goede aarde vallen.

Voornoemde cultureel bepaalde invloeden kunnen ook een rol spelen wanneer de
betrokken persoon woonachtig is in een ander land, waar in het algemeen andere
waarden en normen gelden. Dit is bijvoorbeeld het geval voor Nederlandse allochtone
Marokkaanse en - in mindere mate ook - Turkse vrouwen die in een streng gelovige
omgeving opgroeien. Het gedrag van deze vrouwen moet voldoen aan bepaalde normen
om de eer van de familie hoog te houden. Zo is het van essentieel belang dat de vrouw
maagd blijft tot haar huwelijk. Het verlies van het maagdenvlies of dreigende
uithuwelijking worden als twee veel voorkomende redenen genoemd waarom
Marokkaanse en Turkse meisjes van huis weglopen en in handen vallen van jonge
(Nederlandse) ronselaars, de zogenoemde loverboys (Bouchakour, 1996). 

Tot slot is het zuivere winstmotief voor sommigen aanleiding om met name vrouwen en
kinderen van het vrouwelijke geslacht gewoonweg te ontvoeren, teneinde hen in het land
zelf of in een (ver) buitenland in de prostitutie te exploiteren. Push- en pull-factoren
spelen in die gevallen in relatie tot het slachtoffer geen enkele rol.16 

Mannen als slachtoffer
Bij prostitutie doelt men gewoonlijk op de vrouw als prostituee. Er bestaat echter - het is
in onderhavige rapportage al meer gezegd - ook prostitutie door mannen en jongens.17

Over de aard en omvang van die jongensprostitutie in Nederland is evenwel vrij weinig
bekend. Dit hangt ongetwijfeld samen met het dubbele taboe dat er op rust, namelijk het
taboe op prostitutie en dat op homoseksualiteit, waardoor prostitués niet zo gemakkelijk
over hun werk naar buiten treden. Deze vorm van prostitutie doet zich in het algemeen
dan ook veel minder openlijk voor dan vrouwenprostitutie en speelt zich in veel gevallen
af in het informele en zeer mobiele circuit, zoals tippelwerk op stations of in parken en
escort. Daar zijn weinig controlemogelijkheden voor officiële instanties en ook de
prostitués zelf zijn erg terughoudend in hun contacten met politie en hulpverlening
vanwege voormelde taboesfeer. Het feit dat er weinig bekend is over jongensprostitutie
neemt echter niet weg dat er vraag is naar mannelijke prostitués, zij het dat deze om voor
de hand liggende redenen beperkter in omvang zal zijn dan die naar vrouwelijke
prostituees. Het eerder genoemde marktmechanisme zorgt er vervolgens voor dat er
naast vrouwelijke prostituees ook mannelijke prostitués beschikbaar zijn.



4 slachtoffers van mensenhandel 81

18 Wel is, zoals eerder beschreven in paragraaf 2.5.3, het hebben van seks met een minderjarige
strafbaar, doch dit valt niet binnen het bereik van het huidige art. 250a Sr. en is dus geen
mensenhandel.

19 In soortgelijke zin de Mr. A. de Graafstichting, aangehaald in Kernteam NON (2001, p. 86).

Voor de exploitatie van jongensprostitutie gelden, gezien het strafrechtelijke verbod op
bepaalde vormen van exploitatie, dezelfde vereisten als ten aanzien van het aanbieden
van vrouwelijke prostituees: louter op basis van vrijwilligheid en enkel voor zover de
prostitué meerderjarig is. Is dat niet het geval, dan is er (in beginsel) sprake van
mensenhandel. Ook dienen mannelijke prostitués afkomstig te zijn uit een van de EER-
landen, dan wel dienen zij te beschikken over een werkvergunning. Wordt aan deze
voorwaarde niet voldaan, dan kan dat eveneens duiden op mensenhandel.

Over de achtergrond van mannen die in de prostitutie terecht komen en de redenen
waarom dat gebeurt bestaan zeer uiteenlopende beweringen. Van Gelder (1998) deed
veldonderzoek naar het fenomeen jongensprostitutie in Nederland. Uit dit onderzoek
kwam naar voren dat de meeste mannen uit vrije wil als prostitué zijn begonnen en ook
vrijwillig doorwerken, hetgeen betekent dat zij in beginsel niet als slachtoffer van
mensenhandel zijn aan te merken. Bijna de helft van de door Van Gelder ondervraagde
personen is voor het 18e levensjaar in de prostitutie begonnen. Omdat evenwel het gros
van hen als zelfstandige zou werken, is dat naar de letter van de wet ook geen
mensenhandel (namelijk geen exploitatie van prostitutie door een ander). Ten aanzien
van ook minderjarigen geldt immers dat ‘slechts’ exploitatie in de prostitutie door een
ander naar de huidige omschrijving in art. 250a Sr. als mensenhandel kan worden
bestempeld.18 Korf, Nabben & Schreuders (1996, p. 93) constateren in het door hen
verrichte onderzoek onder Roemeense jongensprostitués  dat hun opleidingsniveau
weliswaar varieert, maar dat het door de bank genomen zeker geen slecht opgeleide en
daardoor kansarme jongens betreft. Economische motieven blijken veelal de hoofdreden
te zijn om in Nederland in de prostitutie te gaan werken. Daarmee lijkt eigen initiatief -
en dus vrijwilligheid - in de keuze voor prostitutiewerk ook bij deze jongens voorop te
staan. De onderzoeksgroepen in beide onderzoeken betroffen overigens met name
jongens die niet vanuit een gesloten seksinrichting, maar veeleer ‘op straat’ of vanuit
ontmoetingsplaatsen, actief waren.19

Andere onderzoekers en hulpverleningsinstanties stellen daarentegen dat er zich onder
de in seksinrichtingen aangetroffen mannelijke prostitués veel minderjarigen bevinden.
Dit zou  vaak emotioneel minder weerbare jongens uit gebroken gezinnen betreffen, die
in veel gevallen van allochtone afkomst zijn (Hoogendoorn (1999) en in soortgelijke zin:
ECPAT-NL (z.jr.) en Werkgroep Kinderporno en Kinderprostitutie in Nederland
(1998)). Ook discriminatie wegens seksuele geaardheid en een gebrek aan perspectieven
in het land van herkomst worden als redenen genoemd waarom jongens hun kansen
elders wagen. Dat zijn, in lijn met de hierboven beschreven factoren ten aanzien van
vrouwelijke slachtoffers van mensenhandel, indicatoren die juist weer wel kunnen
duiden op een aanzienlijk kans om slachtoffer van mensenhandel te worden. Maar
dergelijke achtergrondfactoren, met name de meer economisch gerelateerde daaronder,
leiden niet per se tot seksuele uitbuiting en dus tot slachtofferschap. Slechte financiële
omstandigheden kunnen overigens ook voor ouders aanleiding zijn om hun mannelijke



82 Mensenhandel; Eerste rapportage van de Nationaal Rapporteur

20 In deze zin onder meer Van der Helm en Van Mens (1998-1999).
21 “Jacht op illegale straatprostituee geopend” (Haags Straatnieuws, nr. 12 - november 2001),

alsmede Vennix c.s. (2000).
22 De cijfermatige informatie van de STV over de jaren 1992, 1993 en 1994 bevat geen

onderverdeling naar geslacht. In haar jaarverslag over 1995 geeft de STV aan dat van de in totaal
166 aangemelde cliënten in dat jaar er vijf van het mannelijke geslacht zijn. De cliëntregistratie
over 1996 maakt geen melding van mannelijke slachtoffers, terwijl in de registratiegegevens over
1997 één man als cliënt van de STV is opgenomen. Over de jaren na 1997 ontbreekt dergelijke
informatie.

kinderen te verkopen of te verhuren, of hen onder zeer slechte omstandigheden, die als
uitbuiting kunnen worden bestempeld, te werk te (laten) stellen.
Over het algemeen wordt echter aangenomen dat het aantal mannelijke slachtoffers van
mensenhandel beperkt is en dat prostitutie door mannen meestal een bewuste, en in
beginsel dus vrijwillige keuze is. Geld verdienen is daarbij de belangrijkste drijfveer.

Transseksuele prostituees
Is er al weinig informatie beschikbaar over mannelijke slachtoffers van mensenhandel,
over transseksuelen in de prostitutie in het algemeen en werkend onder dwang in het
bijzonder is vrijwel niets bekend. Veel meer dan de constatering dat er transseksuele
prostituees zijn, die voornamelijk op de tippelzones zouden werken en veelal van Zuid-
Amerikaanse origine zijn, is niet bekend.20 In media en krantenberichten wordt wel
bericht dat Zuid-Amerikaanse transseksuelen niet alleen vanwege het geld in de
prostitutie werkzaam zijn, maar specifiek ook in Nederland vanwege de medische
mogelijkheden zich hier te laten ‘ombouwen’. Bovendien zouden zij zich hier
geaccepteerd voelen.21 Dat suggereert dat in elk geval de komst naar Nederland en
mogelijkerwijs ook het werken in de prostitutie een eigen, vrijwillige keuze is. In een
evaluatierapport uit 1995/1996 geeft Tampep (1995/1996) al aan dat de hulpverlening in
Nederland meer contact zou moeten zoeken met deze groep van sekswerkers, teneinde
hen een passend preventieprogramma op het terrein van seksueel overdraagbare
aandoeningen te kunnen aanbieden. Deze conclusie is wellicht ook van toepassing op
andere instanties en organisaties en voor andere hulpverleningsdoeleinden. Er zijn het
Bureau NRM overigens geen gevallen bekend waarbij aangifte is gedaan van
mensenhandel door een transseksuele prostituee.

Cijfermatige gegevens met betrekking tot mannelijke prostitués en slachtoffers
Anders dan haar naam zou kunnen doen vermoeden, beperkt de STV zich niet tot
registratie van vrouwelijke slachtoffers van mensenhandel. In STV-overzichten uit
voorgaande jaren worden namelijk ook, zij het niet stelselmatig, aantallen mannelijke
slachtoffers gegeven.22 In het in het voorgaande aangehaalde registratie-overzicht van
STV uit 2001 staat evenwel geen informatie over het geslacht van de slachtoffers. Mocht
daarvan al aantekening worden gemaakt, gegevens daarover zijn (op het moment van de
voorbereiding van deze rapportage) niet in een toegankelijke registratie beschikbaar.
Voor zover bekend wordt evenmin op andere plaatsen een landelijke registratie
bijgehouden van mannelijke slachtoffers van mensenhandel. Derhalve is geen in jaren
opvolgende cijfermatige informatie bekend en bestaat dus onvoldoende cijfermatig
inzicht in het aantal slachtoffers van mensenhandel van het mannelijke geslacht, en
evenzomin in de trends daarin.



4 slachtoffers van mensenhandel 83

23 Het onderzoek is uitgevoerd door bevraging van GG&GD’s. De daaruit verkregen (geschatte)
gegevens zijn gecombineerd met soortgelijke gegevens verkregen van de politie en instanties die
soa-testen uitvoeren bij prostituees en vervolgens geëxtrapoleerd. Dit resulteerde in een aantal
van 19.683 prostituees, waarvan dus 1015 (ruim 5%) man en 1003 (krap 5%) transgender.

24 Hierbij worden transseksuelen en travestieten als man meegerekend. 

Van Gelder (1998) schat het aantal mannen dat geld in de prostitutie verdient op
drieduizend tot vijfduizend op jaarbasis. Afgezet tegen het geschatte aantal personen
werkzaam in de Nederlandse prostitutie (20.000 - 30.000; onder meer: Van der Helm en
Van Mens (1998-1999)) zou dit neerkomen op een percentage tussen de 10% en 25%. Een
andere schatting (Venicz & Vanwesenbeeck, 2000) geeft aan dat van het totale aantal
prostituees in Nederland ongeveer 5% man en nog eens 5% transseksueel of transgender
is. Voor geen van beide getallen is evenwel een (wetenschappelijk verantwoorde)
onderbouwing te geven. Is namelijk onder vrouwen de bereidheid openheid te geven
over hun werk in de prostitutie al niet groot, onder mannen is die bereidheid nog
beperkter, vanwege het voornoemde dubbele taboe (Terre des Hommes, 1999). Vanwege
het vaak zelfstandige karakter van de dienstverlening, het informele circuit waarin wordt
gewerkt en de ogenschijnlijk grote mate van bewuste keuze voor het beroep, is uit deze
uiteenlopende cijfers bovendien al helemaal niets af te leiden over het aantal mogelijke
slachtoffers van mensenhandel daaronder. In hun onderzoek onder GG&GD’s in
Nederland, uitgevoerd onder auspiciën van EUROPAP-TAMPEP in de jaren 1998-1999,
berekenen Van der Helm en Van Mens (1998-1999) het aantal mannelijke prostitués in
Nederland op 1015 en het aantal transgenders op nog eens 1003.23 Hoewel een groot
aantal van de respondenten in dit onderzoek aangaf dat ze de indruk hadden dat er
sprake was van prostituees die onder druk of dwang werkzaam waren in de prostitutie,
bevat het onderzoek geen cijfermatige gegevens daaromtrent. Deze opmerking van de
respondenten betrof alle prostituees, ongeacht geslacht, en geeft dus evenmin meer zicht
op het voorkomen en de eventuele omvang van mensenhandel onder mannelijke
prostitués (inclusief transgenders). 

In de inventarisatie door het Bureau NRM werd wel specifiek gevraagd naar het geslacht
van de slachtoffers van mensenhandel waarmee de hulpverleningsinstellingen contact
hebben gehad in het jaar 2000. Hieruit kwam naar voren dat van de niet-Nederlandse
slachtoffers van mensenhandel (Tabel 4.2) er (naar schatting) slechts één transseksueel
dan wel travestiet is. Van de Nederlandse slachtoffers is er één als man en één als
transseksueel c.q. travestiet geregistreerd en voorts bevatte de schatting nog één
transseksueel c.q. travestiet slachtoffer. Alle overige opgegeven slachtoffers zijn, aldus de
opgave, van het vrouwelijke geslacht. Dit betekent dat nog geen 1% van de slachtoffers
van mensenhandel waarmee de hulpverleningsinstanties contact hadden van het
mannelijk geslacht is.24

4.3.3 Leeftijd
Het (over de grens heen) in de prostitutie brengen en het exploiteren van minderjarigen
in de prostitutie is als zijnde mensenhandel strafbaar gesteld in art. 250a Sr. Elementen
van dwang of misleiding zijn, anders dan bij volwassenen, voor de strafwaardigheid van
deze handelingen ten aanzien van minderjarigen niet relevant. Waar het exploitatie van
prostitutie betreft is het daarin op enigerlei wijze betrekken van minderjarigen op zich



84 Mensenhandel; Eerste rapportage van de Nationaal Rapporteur

25 De Aanwijzing aanpak mensenhandel en andere vormen van uitbuiting in de prostitutie vermeldt dat
“Vervolging () in ieder geval van het grootste belang (is) als er minderjarige slachtoffers zijn.” (p.
5).

26 De onderzoekers onderscheiden voorts nog hetgeen zij de ‘dwang der omstandigheden’ noemen.
Hieronder verstaan zij de situatie dat de keuze voor prostitutie eerder een overlevingsstrategie
dan een vrije keuze genoemd kan worden, zonder dat er evenwel sprake is van aperte dwang door
derden (p. 13). Deze dwang der omstandigheden is evenwel niet per definitie leeftijdsgebonden en
vormt derhalve geen afzonderlijke verklaring voor het fenomeen van minderjarigen in de
prostitutie.

reeds voldoende om van een strafwaardige gedraging onder de noemer mensenhandel te
kunnen spreken. Met de opheffing van het algemeen bordeelverbod is de van toepassing
zijnde strafbepaling (art. 250a Sr.) voorts uitgebreid met het voordeel trekken uit
genoemde situaties. Sinds de wetswijziging is verder de bescherming van minderjarigen
tegen seksueel misbruik als expliciet doel van het te voeren overheidsbeleid genoemd en
zijn de inspanningen van politie en justitie er meer dan ooit op gericht op te treden
wanneer minderjarigen in de prostitutie worden aangetroffen.25 De opheffing van het
algemeen bordeelverbod heeft daartoe nieuwe mogelijkheden met zich gebracht. Deze
werden in Hoofdstuk 2 reeds geschetst.
De leeftijdsgrens voor meerderjarigheid is 18 jaar. Teneinde de leeftijd van een bij een
prostitutiecontrole aangetroffen prostituee te kunnen controleren, is de in paragraaf 2.7
beschreven identificatieplicht voor prostituees ingevoerd.

Inzicht in de mate waarin de exploitatie van prostitutie door minderjarigen voorkomt, is
van evident belang om een effectief beleid ter voorkoming en bestrijding daarvan te
kunnen voeren en uitvoeren. Hoewel dwang of misleiding, als aangegeven, geen
bepalende elementen voor de strafbaarheid zijn, spelen zij in de praktijk wel vaak een rol.
Dwang, misleiding en exploitatie lijken met elkaar verbonden te zijn. Venicz en
Vanwesenbeeck (1998) schetsen in hun (NISSO) onderzoek naar aard en omvang van
(gedwongen) prostitutie onder minderjarige (allochtone) meisjes twee fenomenen, die
specifiek ten aanzien van exploitatie van minderjarigen in de prostitutie zijn waar te
nemen en waarbij (een vorm van) dwang of misleiding een rol speelt. Het betreft
enerzijds het fenomeen van de loverboys, anderzijds de handel in migrantenmeisjes, die
als AMA Nederland binnenkomen.26 Beide fenomenen komen in paragraaf 4.4.2 aan de
orde. Daarbij wordt onderscheid gemaakt tussen jongens en meisjes.

Minderjarige vrouwen
Uit een onderzoek van het NISSO naar de positie van prostituees in Nederland (Venicz
& Vanweesenbeeck, 2000) blijkt dat bijna eenvijfde (19%) van de voor het onderzoek
geïnterviewde prostituees als minderjarige in de prostitutie is begonnen. Van deze
prostituees is 45% naar eigen zeggen indertijd onder dwang begonnen. In die gevallen
was er in ieder geval sprake van mensenhandel. In alle andere gevallen (waarin dus geen
sprake is van initiële dwang) kan er desalniettemin ook sprake zijn van mensenhandel,
nu, zoals gezegd, het zuiver aanzetten van minderjarigen tot prostitutie of het zelfs maar
op enigerlei wijze faciliteren van hun stap richting prostitutie reeds strafbaar is als
mensenhandel onder art. 250a Sr. Enkel in die gevallen waarin er sprake is van een eigen,
vrije en vrijwillige keuze van de minderjarige om in de prostitutie te gaan werken, zonder
tussenkomst, betrokkenheid of bemoeienissen van een ander, kan niet van



4 slachtoffers van mensenhandel 85

27 De hiervoor genoemde dwang der omstandigheden is, als fenomeen op zich, dat wil zeggen
zonder dat hiervan door een ander misbruik wordt gemaakt, evenmin een indicatie dat er sprake
zou zijn van mensenhandel. De strafbaarstelling in art. 250a Sr. refereert immers expliciet aan een
persoon, niet aan omstandigheden los van een persoon.

28 In hetzelfde jaarverslag wordt gesteld dat een meerderheid van de betreffende jongens met het
probleem van illegaliteit kampt, zelfs als zij uit landen van de EU afkomstig zijn (p. 38). Hieruit
kan worden afgeleid dat een meerderheid van de jongens waarmee AMOC/DHV te maken had,
van niet-Nederlandse nationaliteit c.q. herkomst is. Deze constateringen zijn wederom te vinden
in het jaarverslag over 2000 (AMOC/DHV, 2001).

29 In een bij de afronding van onderhavige rapportage verschenen rapport over de aard en omvang
van seksueel misbruik en prostitutie onder minderjarige allochtone jongens wordt eveneens
gewag gemaakt van een relatief groot aantal Marokkaanse, alsmede ook Surinaamse, jongens in
de prostitutie (Van Horn c.s., 2002).

mensenhandel gesproken worden.27 Het betreft dan minderjarigen die uit eigen keuze als
zelfstandige in de prostitutie werkzaam zijn.

Minderjarige mannen
In paragraaf 4.2.2 werd reeds beschreven dat er ook minderjarige jongens in de
Nederlandse seksindustrie werkzaam zijn. Daarbij werd aangegeven dat, anders dan
algemene schattingen van het aantal (minder- en meerderjarige) mannen in de
prostitutie, geen cijfermatige gegevens beschikbaar zijn over aantallen minderjarige
prostitués, laat staan over het aantal slachtoffers van mensenhandel daaronder. Wel kan
worden opgemerkt dat, in lijn met hetgeen eerder werd gesteld ten aanzien van
minderjarige vrouwen in de prostitutie, de kans dat er sprake is van slachtofferschap van
mensenhandel onder minderjarige prostitués eveneens aanzienlijk is. Dit geldt reeds
voor Nederlandse jongens, maar nog in sterkere mate voor buitenlandse jongens. Zij
komen immers, vrijwillig dan wel onvrijwillig - net als veel jonge vrouwen - naar
Nederland bij gebrek aan perspectief in eigen land of vanwege geldnood. Deze jongens
zijn, door hun vaak illegale status, veelal genoodzaakt om in de moeilijk controleerbare
escort-services of in homobars te werken. Hun illegale verblijf, gebrekkige beheersing
van de Nederlandse taal en het feit dat zij veelal dakloos zijn, maakt hen snel afhankelijk
van een exploitant of een klant, waardoor ze kwetsbaar zijn voor misbruik en uitbuiting.
Onder die buitenlandse jongens zijn, aldus het jaarverslag van AMOC/DHV over 1999
(AMOC/DHV, 2000), Oost-Europese jongens - met name Roemeens, Pools en
Tsjechisch -, maar ook, en in toenemende mate, Noord-Afrikaanse jongens uit onder
meer Marokko, Tunesië en Algerije, het zwaarst vertegenwoordigd.28 Korf c.s. (1996) en
Van Gelder (1998) onderscheidden in hun respectieve onderzoeken eveneens Roemenië
en Marokko als veel voorkomend herkomstland van mannelijke prostitués.29

Cijfermatige gegevens over minderjarigen
Over prostitutie door minderjarigen en het aantal slachtoffers van mensenhandel
daaronder zijn alleen schattingen beschikbaar. Er doen echter wel veel verhalen de
ronde. Hoewel die verhalen qua inhoud en strekking soms zeer uiteenlopend zijn, is de
rode draad daarin dat het relatief veel minderjarigen zou betreffen. In de berichtgeving
over jeugdprostitutie wordt daarom gesteld dat de aard van de problematiek nader
onderzoek rechtvaardigt. Mede om die reden heeft Childright in het najaar van 2001 via
een open brief aan de leden van de Vaste Commissie voor Justitie in de Tweede Kamer



86 Mensenhandel; Eerste rapportage van de Nationaal Rapporteur

30 Omdat een dergelijk onderzoek reeds werd uitgevoerd, is aan dat verzoek geen gevolg gegeven. 
31 Te weten: 40% + 37% = 77% van 1500.
32 Onderscheid naar geslacht is in deze tabel niet gemaakt. Uit de gegevens uit de inventarisatie

komt evenwel naar voren dat er sprake is van maximaal vier mannelijke slachtoffers (travestieten
dan wel transseksuelen) onder het totale aantal slachtoffers waarmee de hulpverleningsinstanties

aangedrongen op landelijk onderzoek naar de aard en omvang van kinderprostitutie
(Childright, 26 oktober 2001).30

In het eerder genoemde onderzoek vanuit het NISSO (Venicz & Vanwesenbeeck, 1998)
zijn - op basis van voorzichtige extrapolatie van gegevens, verkregen uit bevraging van
politie, asielzoekerscentra, jeugd- en prostitutiehulpverleningsinstellingen die met
minderjarige meisjes in contact zijn gekomen die zeker en/of naar alle waarschijnlijkheid
in de prostitutie werken - schattingen gemaakt van het aantal minderjarige vrouwelijke
prostituees in Nederland. Geconcludeerd werd dat het aantal minderjarige meisjes dat in
de prostitutie werkt of gewerkt heeft en dat jaarlijks met instellingen, organisaties,
voorzieningen en opvangcentra in contact komt, kan worden geschat op minstens 1000
tot 1500 en het aantal minderjarigen dat vermoedelijk in de prostitutie werkt op nog eens
minstens 500 (p. 25). Daarnaast wordt in het onderzoek nog melding gemaakt van het
bestaan van een dark number. Over de grootte daarvan worden overigens geen
schattingen gedaan, omdat daarover volgens de onderzoekers geen gefundeerde
uitspraken te doen zijn.
De onderzoekers signaleren verschillende vormen van dwang en onder druk zetten,
variërend van (dreiging met) fysieke dwang en emotionele manipulatie tot schuldbinding
en het chanteren met verblijfspapieren, die onderling qua ernst en intensiteit verschillen.
Zoals boven aangegeven zijn echter alleen de minderjarigen die vrijwillig en op eigen
instigatie hebben gekozen zich te prostitueren, en daarbij op geen enkele wijze worden
geëxploiteerd, niet te beschouwen als slachtoffer van mensenhandel. Volgens de auteurs
is van een op de negen minderjarige prostituees duidelijk dat ze niet onder enige vorm
van dwang werkt. Van de overige minderjarigen werkt tenminste 40% zeker onder
dwang en voor 37% is dat misschien het geval. Het betreft hier de oorspronkelijke
referentiegroep van het onderzoek, dus geen percentages van de hierboven genoemde,
geëxtrapoleerde, aantallen. Omdat de extrapolatie evenwel is gebaseerd op de
bevindingen ten aanzien van de referentiegroep, lijkt het gerechtvaardigd genoemde
percentages ook van toepassing te laten zijn op de door de extrapolatie verkregen
gegevens. Uitgaande van een behoudende schatting van 1500 minderjarige prostituees in
Nederland zou dit betekenen dat er - enkele jaren geleden - in Nederland ten minste 600,
maar misschien zelfs ruim 1150 minderjarige meisjes het slachtoffer waren van
mensenhandel.31 DCI (z.jr.) constateert in het eerder genoemde landenrapport over
Nederland, dat gebaseerd is op interviews met diverse sleutelfiguren, dat de meerderheid
van de minderjarige slachtoffers in de leeftijdscategorie van 16 tot 18 jaar valt.

In de door het Bureau NRM uitgevoerde inventarisatie is de hulpverleningsinstellingen
gevraagd naar door hen aangetroffen aantallen minderjarige slachtoffers. Tabel 4.3 geeft
het totaal aantal minderjarige slachtoffers aan waarmee deze organisaties in contact zijn
gekomen in het jaar 2000. Hierbij is onderscheid gemaakt tussen Nederlandse en niet-
Nederlandse slachtoffers.32



4 slachtoffers van mensenhandel 87

contact hebben gehad. Of dat minderjarigen betreft is niet bekend, doch zulks betekent dat van de
in Tabel 4.3 genoemde aantallen minderjarige slachtoffers er maximaal vier van het mannelijk
geslacht zijn. Zie ook de laatste alinea van paragraaf 4.3.2.

33 Dit laatste getal werd genoemd door de directeur van Childright in zijn voormelde open brief aan
de leden van de Vaste Commissie voor Justitie, in het najaar van 2001. Dit leidde tot grote media-
aandacht en zelfs tot Kamervragen, die evenwel weer werden ingetrokken nadat andere
(hulpverlenings)instanties en de politie deze cijfers hadden afgedaan als schromelijk overdreven.
De cijfers werden daarop door de directeur herroepen.

34 Aldus Kangaspunta van het Centre for International Crime Prevention (CICP) in haar bijdrage
‘Counter-trafficking: the Palermo Protocol against Trafficking in Persons and beyond’ aan de
conferentie Orderly Migration; Visions and Challenges for the 21st Century, ter gelegenheid van het 10
jarig bestaan van IOM-Nederland (5 november 2001). 

Tabel 4.3 Totaal aantal minderjarige slachtoffers waarmee de bevraagde organisaties in 2000 in contact
zijn gekomen

Minderjarig slachtoffer Schatting Registratie Totaal
Niet-Nederlands 49 34 83
Nederlands 31 15 46
Totaal 80 49 129

In totaal signaleerden de betrokken organisaties niet meer dan 129 minderjarige
slachtoffers, waarvan er 49 ook als zodanig geregistreerd staan. Deze aantallen staan in
geen verhouding tot de vaak (in en via de pers) genoemde aantallen, variërend van enkele
honderden tot in een enkel geval zelfs circa tienduizend.33 Sommige van deze schattingen
beperken zich echter niet tot slachtoffers van mensenhandel, maar betreffen slachtoffers
van diverse vormen van commercieel seksueel misbruik, hetgeen een aanzienlijk ruimere
categorie is dan enkel mensenhandel. Omdat aan de schattingen voorts veelal geen
gedegen onderzoek is voorafgegaan, lopen de meningen over de waarde daarvan dan ook
sterk uiteen.
Bovenstaande cijfers betreffen wel enkel slachtoffers van mensenhandel. Het in
verhouding tot voornoemde schattingen relatief lage aantal slachtoffers dat uit de tabel
naar voren komt zou verklaard kunnen worden door de geringe bereidheid van
minderjarigen om uit te komen voor het feit dat ze werkzaam zijn in de prostitutie, zeker
wanneer ze worden geëxploiteerd. Voor slachtoffers van loverboys zou daarenboven
tevens een rol kunnen spelen dat zij zich in veel gevallen niet echt een slachtoffer voelen.
Deze personen zullen vermoedelijk niet op zoek gaan naar hulp en dus ook niet uit eigen
beweging met politie of hulpverleningsinstellingen in aanraking komen.

4.4 Werving, transport en exploitatie

Het traject van mensenhandel bestaat in de praktijk meestal uit drie fasen: werving,
transport en exploitatie.34 Elk van deze fasen heeft zijn eigen kenmerken en kent zijn
eigen dynamiek. De fasen zijn onderling verbonden en kunnen in hun toepassing dan
ook niet los van elkaar bezien worden. Ze hoeven zich echter niet noodzakelijkerwijs
allemaal voor te doen en ook niet in een vaste volgorde. Zo ontbreekt de transportfase
bijvoorbeeld in de puur nationale vormen van mensenhandel (onder meer de loverboy-
activiteiten) en kan de fase van transport vooraf gaan aan de werving. Met transport



88 Mensenhandel; Eerste rapportage van de Nationaal Rapporteur

35 Ook binnen de landsgrenzen is er vaak sprake van verplaatsing van slachtoffers naar andere
prostitutie-gebieden. Hoewel een interne verplaatsing een belangrijke rol kan spelen in de
uitoefening van de dwang en controle op het slachtoffer, is dat op zich geen bestanddeel van de
delictsomschrijving in art. 250a Sr. Dit geldt wel voor de grensoverschrijding (lid 1 sub 2°).

wordt in dit verband overigens gedoeld op de grensoverschrijding van het (latere)
slachtoffer.35

Mensen kunnen op vele verschillende manieren slachtoffer worden van mensenhandel
en op die wijze in de prostitutie terecht komen. In deze paragraaf worden allereerst door
mensenhandelaren gehanteerde ‘wervingsmethoden’ beschreven. Deze methoden
variëren van aanwerving zonder enige vorm van (initiële) dwang of misleiding, via het
aanwenden van valse voorwendselen, tot ontvoering of het (door)verkopen van
personen. Voorts wordt in deze paragraaf aandacht besteed aan de wijzen waarop
mensenhandelaren hun slachtoffers, eenmaal in de prostitutie gebracht, uitbuiten en
onder druk en in een positie van afhankelijkheid houden, opdat de situatie van uitbuiting
in stand gehouden kan worden. Dit laatste wordt aangeduid met de term
‘controlemethoden’. Noodzakelijkerwijs worden van beide methoden alleen de
hoofdlijnen beschreven, aangezien elk concreet geval zijn eigen specifieke kenmerken
heeft. De gehanteerde wervings- en controlesystematiek dient immers afgestemd te
worden op het (beoogde) slachtoffer en op diens persoonlijke en
achtergrondkenmerken. In de keuze van de gehanteerde systematiek spelen dan ook de
eerder beschreven push- en pull-factoren, alsook de persoonskenmerken van
betrokkene, een belangrijke rol.

Verder komen in deze paragraaf aan de orde gebruikte procedures of methoden om het
(beoogde) slachtoffer over de grens heen in Nederland te brengen. Het transport is in
feite een uitvoeringshandeling die tot de beschikbaarheid van het slachtoffer op de plaats
van bestemming moet leiden en vormt daarmee, in de internationale variant van het
delict, een onmiskenbare schakel in de totale keten van de mensenhandel. Het vervoer of
transport van het (beoogde) slachtoffer over de grens is immers een delictsbestanddeel
voor transnationale mensenhandel. Vervoer, transport en de omstandigheden
waaronder deze plaatsvinden kunnen evenwel ook op zichzelf staande, eventueel aan
mensenhandel verwante, delicten opleveren. De grensoverschrijding kan namelijk ook
door het (latere) slachtoffer zelf en op diens eigen instigatie gebeuren, zonder dat er op
dat moment reeds sprake is van (het oogmerk tot) exploitatie. Het vervoer en de
grensoverschrijding maken dan geen deel uit van het delict mensenhandel, omdat (het
oogmerk tot) de exploitatie eerst op een later tijdstip ontstaat. Een en ander hangt dus af
van het moment waarop de dwang of misleiding, die kenmerkend is voor mensenhandel,
zich concreet voordoet.

4.4.1 Wervingsmethoden
In alle gevallen die uiteindelijk uitmonden in een situatie die onder de geldende
wetgeving als mensenhandel is te bestempelen, is er sprake geweest van enige vorm van
werving van het slachtoffer. Die werving kan een veelheid aan vormen aannemen en niet
altijd is duidelijk aan te geven wanneer de werving is begonnen, op welke wijze deze



4 slachtoffers van mensenhandel 89

36 Bijvoorbeeld HR 19 mei 1992, NJ 1992, 716.
37 Onder meer Kleemans c.s. (1998), die op basis van een analyse van acht vrouwenhandelzaken

concluderen dat met betrekking tot die zaken de ketenstructuur opvalt, maar ook de variëteit aan
organisatievormen. Voorts ook mondelinge informatie van de politie, verkregen tijdens een
werkbezoek in Frankrijk, januari 2002. 

38 In dit verband wordt ook verwezen naar het Europol General Situation Report 1999. Bijdragen
vanuit het Verenigd Koninkrijk (VK) en Duitsland aan (de open versie van) dit rapport wijzen op
bedragen van ruim € 40.000,- verdiensten van één criminele groep in het VK in één week,
respectievelijk € 10.000.000 geschatte inkomsten in 84 mensenhandelzaken in Duitsland
(Europol, 2000). 

precies is uitgevoerd, welke factoren daarbij een rol hebben gespeeld en op welk moment
(vormen van) dreiging, dwang of misleiding daarin de overhand namen.

De eerste aanzet tot de uiteindelijke werving kan actief of passief zijn. Veelal is het een
geleidelijk proces, waarbij het (latere) slachtoffer stukje bij beetje richting prostitutie
wordt geduwd. Het kan evenwel ook zo zijn dat een slachtoffer zonder verder veel
omhaal tewerk wordt gesteld in de prostitutie en/of dat het haar onmogelijk wordt
gemaakt te stoppen met het werk in de prostitutie. Volgens vaste jurisprudentie van de
Hoge Raad geldt namelijk dat onder mensenhandel niet enkel die gevallen moeten
worden begrepen waarin iemand onder dwang, misleiding of daarop gelijkende
omstandigheden tot prostitutie wordt gedwongen, maar ook die gevallen waarin een
persoon wordt belemmerd in zijn of haar vrijheid met prostitutie op te houden.36 Welke
omstandigheid zich ook precies voordoet, de intentie van het slachtoffer zal nimmer
geweest zijn dat zij zou worden uitgebuit in de prostitutie. Zo kan een initieel
zelfstandige, vrijwillige en bewuste keuze voor werk in de prostitutie uitmonden in
mensenhandel. Deze kwalificatie hangt in alle gevallen samen met het oogmerk van de
handelaar, dat is gericht op exploitatie c.q. uitbuiting. Met dat oogmerk zal de handelaar
het beoogde slachtoffer benaderen en deze, afhankelijk van diens persoonlijke en
levensomstandigheden, met gebruikmaking van een van de navolgende methoden,
trachten te werven. Zulks voor het gewin van een ander dan de geprostitueerde zelf.

De persoon die werft, vervoert en exploiteert hoeft niet een en dezelfde persoon te zijn.
Dit kunnen onderscheiden personen zijn, die al dan niet op de hoogte zijn van elkanders
intenties. De een kan ook door de ander zijn ingeschakeld voor de uitvoering van
bepaalde activiteiten. Meer en meer wordt echter geconstateerd dat het gehele proces
van werving tot en met uitbuiting binnen het verband van georganiseerde netwerken
plaatsvindt.37 Dit verhoogt de efficiency en de controle op het geheel en verlaagt
tegelijkertijd de risico’s. Voorts blijven op deze wijze de met de handel te behalen winsten
in één hand. Dat het om aanzienlijke bedragen gaat blijkt wel uit schattingen van het
wederrechtelijk verkregen voordeel in het onderzoek van Kleemans, Van den Berg &
Van de Bunt (1998). Deze lopen uiteen van fl. 1000,- per vrouw (voor een transporteur in
een zaak) tot fl. 560.000,- in totaal (voor een van de hoofdverdachten).38

Werving op basis van misleiding en bedrog
Ingegeven door de vaak slechte (economische en/of sociaal-culturele) situatie in hun
thuisland en de wil een betere toekomst voor zichzelf en hun familie te garanderen, zoals



90 Mensenhandel; Eerste rapportage van de Nationaal Rapporteur

39 In het hierna volgende zal over vrouwen worden gesproken. Het betreft evenwel - in mindere
mate - ook mannen en minderjarigen van beide seksen.

40 In haar eerder genoemde bijdrage ‘Counter-trafficking: the Palermo Protocol against Trafficking in
Persons and beyond’ aan de conferentie Orderly Migration; Visions and Challenges for the 21st Century,
ter gelegenheid van het 10 jarig bestaan van IOM-Nederland (5 november 2001).

41 Bronnen bij zowel de politie als de hulpverlening bevestigen dit beeld voor wat betreft Centraal-
en Oost-Europese vrouwen, werkzaam in de prostitutie in Frankrijk.

in de paragrafen 1.6 en 4.3.2 beschreven, gaan sommigen, veelal jonge mensen,39 actief op
zoek naar nieuwe kansen en mogelijkheden. Vaak hopen en verwachten zij die in het
buitenland te vinden, en dan met name in het Westen, dat vanwege zijn rijkdom wordt
gezien als de regio van de onbegrensde mogelijkheden. Mensensmokkelaars en
mensenhandelaren zijn zich van de drang van die personen bewust en spelen daar op in
door hen aan te bieden behulpzaam te zijn bij het realiseren van hun streven. Wanneer
dit het louter verzorgen c.q. faciliteren betreft van de gang naar en illegale binnenkomst
in een ander land, is er sprake van mensensmokkel, hetgeen in het bestek van dit rapport
buiten beschouwing blijft. Wanneer evenwel bij de persoon, die de betrokken vrouw
behulpzaam is, de intentie bestaat haar in het buitenland in de prostitutie te (doen)
exploiteren, vormt dat moment van werving de aanvang van het delict mensenhandel. In
de praktijk gebeurt het werven meestal door het aanbieden van studie of werk in het
buitenland of het bieden van hulp bij het vinden daarvan. Door middel van advertenties,
mond-tot-mond reclame of persoonlijke werving in bijvoorbeeld discotheken, bars of
andere horecagelegenheden wordt vrouwen een aantrekkelijke en lucratieve baan of
studie in het buitenland aangeboden. Soms wordt direct duidelijk gemaakt dat het gaat
om werk in de seksindustrie. Vaak echter wordt werk in de huishouding, als au-pair, in de
horeca, in de theater- of danswereld of in een soortgelijke functie aangeboden.
Kangaspunta geeft aan dat ongeveer 25% van de vrouwen op de hoogte is van het feit dat
ze in het buitenland in de seksindustrie werkzaam zullen zijn.40 Volgens Vocks en
Nijboer (1999) is dit het geval voor het grootste deel van de slachtoffers van
‘vrouwenhandel’ uit Centraal- en Oost-Europa.41 Hoewel in die gevallen de faciliterende
persoon van meet af aan de intentie heeft de betrokken vrouw te gaan exploiteren en uit
te buiten, wordt dat betrokkene pas in een (veel) later stadium duidelijk. Dat tijdverloop
in het bewustwordingsproces is voor de dader van belang, omdat het (beoogde)
slachtoffer idealiter vrijwillig aan haar transport naar en binnenkomst in het
bestemmingsland meewerkt. Dat vergemakkelijkt voor de mensenhandelaar dat traject
immers aanzienlijk. De handelaar heeft er dan ook belang bij de betreffende vrouw
omtrent doel en bestemming te misleiden. De misleiding schuilt in de informatie over de
aard van het werk of - voor zover het het met kennis van betrokkene werken in de
prostitutie betreft - over de omstandigheden of condities waaronder dat werk moet
worden verricht. Ook over de verdiensten, het aandeel daarvan voor de handelaar, en
soms ook de verblijfsstatus van betrokkene in het bestemmingsland, kan worden
gelogen. In onwetendheid over het ware doel van de handelaar, werkt de vrouw gewillig
mee aan haar overkomst naar het land van bestemming. Zij kan zich daarbij bewust zijn
van het illegale karakter van haar (beoogde) binnenkomst en arbeid in het land van
bestemming, maar dat is niet noodzakelijkerwijs het geval. De misleiding door de
handelaar kan immers ook dat aspect beslaan.



4 slachtoffers van mensenhandel 91

42 Dit laatste geldt in elk geval voor degenen die wisten dat ze in de prostitutie zouden gaan werken,
maar omtrent de arbeidsomstandigheden zijn misleid.

Naast het aanbieden van werk of een studie in het buitenland, worden vrouwen ook
misleid door mensenhandelaren die gebruik maken van het fenomeen
relatiebemiddeling. Veel vrouwen in armere landen zien een huwelijk met een Westerse
man als dé mogelijkheid om aan de omstandigheden in hun land te ontsnappen en zich te
verzekeren van een goede toekomst. Sommige handelaren maken van deze situatie
misbruik door zich als potentiële huwelijkskandidaat aan te melden bij een
bemiddelingsbureau. De vrouw wordt daarbij misleid omtrent de ware bedoelingen van
deze kandidaat, die daarbij onder een hoedje kan spelen met de bemiddelaar. Wanneer de
vrouw haar land heeft verlaten voor een kennismakingsbezoek of eventueel, in een latere
fase, om te gaan samenleven met de beoogde kandidaat, blijkt diens ware intentie.
Exploitatie in de prostitutie kan daarvan het gevolg zijn.

Gewoonlijk wordt de vrouw zich pas bewust van het feit dat zij is misleid wanneer zij uit
haar land van oorsprong is vertrokken. Dit kan nog onderweg naar het land van
bestemming zijn, maar ook pas als ze daar is aangekomen.42 Het besef te zijn misleid kan
op verschillende manieren ontstaan, bijvoorbeeld doordat de faciliterende persoon haar
reisdocumenten inneemt, informatie blijft onthouden over de eindbestemming van de
reis of het land van verblijf, (fysiek) geweld gebruikt en dreigt met geweld tegen
betrokkene of dier familie of haar angst inboezemt voor de politie, in combinatie met het
benadrukken van de illegale verblijfsstatus. Door deze methoden afhankelijk gemaakt
van de handelaar of diens handlangers wordt de vrouw vervolgens uitgelegd wat
werkelijk van haar wordt verwacht. Dit kan wederom gepaard gaan met bedreiging,
geweld of (groeps)verkrachting om eventueel (resterend) verzet te breken. Aldus in de
macht van de handelaren of diens companen, wordt de vrouw vervolgens tewerk gesteld
in de prostitutie. Om te voorkomen dat zij zich daaraan onttrekt worden
controlemethoden toegepast, waarover in paragraaf 4.4.5 meer.

‘Werving’ met (initieel) geweld
Resulteert werving op basis van misleiding of bedrog vroeger of later in geweld of
bedreiging daarmee, in sommige gevallen bestaat de initiële ‘werving’ zelf al uit geweld.
Gedoeld wordt hiermee op die gevallen waarin het slachtoffer op geen enkel moment
ook maar enige vrije keuze is gelaten in haar handelen. Dit doet zich bijvoorbeeld voor
wanneer vrouwen worden ontvoerd of verkocht, teneinde hen in de prostitutie te
exploiteren, of wanneer zij - soms letterlijk - door een ander de prostitutie in worden
geslagen. In al deze gevallen is de weg naar de gedwongen prostitutie geen geleidelijke,
maar een abrupte, waaraan het slachtoffer vanwege het gehanteerde geweld niet of
nauwelijks kan ontkomen. Deze vormen van ‘werving’ kunnen zich in het buitenland
voordoen, met het oogmerk de vrouw in een ander land in de prostitutie te brengen,
maar ook in het land zelf waar de (uiteindelijke) exploitatie zal plaatsvinden.

Wijers en Lap-Chew (1999) gaan uitvoerig in op ontvoering en verkoop van vrouwen in
relatie tot mensenhandel. Zij geven bijvoorbeeld, in de brede context van misbruik van
vrouwen, aan dat mensenhandel kan voortvloeien uit een huwelijk. Dat kunnen
schijnhuwelijken of huwelijken op basis van valse beloften zijn, maar ook gedwongen



92 Mensenhandel; Eerste rapportage van de Nationaal Rapporteur

43 In te zien via www.stop-traffic.org.
44 In landenrapporten over mensenhandel worden veelal voor dat land of die regio specifieke

kenmerken gegeven van (recrutering voor) prostitutiedoeleinden. Ten aanzien van sommige
landen of regio’s wordt daarbij nadrukkelijk het verkopen van kinderen vermeld. Dat betreft in elk
geval sommige Aziatische landen. Zie bijvoorbeeld Shamim (2001), pp. 6 en 11 en Derks (1997),
pp. 8-10.

45 Diverse berichten via electronische berichtgeving van Stop-Traffic, in te zien via www.stop-
traffic.org.

huwelijken. Met name in die culturen waarin de vrouw een achtergestelde of
ondergeschikte positie heeft ten opzichte van de man kunnen huwelijken gearrangeerd
worden. Vrouwen worden voor een dergelijk huwelijk ‘beschikbaar’ gesteld door ze te
ontvoeren of te verkopen aan een potentiële echtgenoot, of door ze simpelweg aan een
echtgenoot over te dragen. Eventueel verzet van de zijde van de vrouw wordt gebroken
door middel van geweld of dreiging daarmee. Is een vrouw eenmaal getrouwd, dan wordt
ze beschouwd als het bezit van de man, die haar vervolgens als zijn persoonlijke slaaf kan
gebruiken, in het huishouden, maar ook door haar ter beschikking te stellen voor
prostitutie (Wijers & Lap-Chew, 1999, p. 115). In dat laatste geval mondt het huwelijk uit
in mensenhandel. Ook Vocks en Nijboer (1999) maken in het door hen uitgevoerde
onderzoek naar slachtoffers van vrouwenhandel uit Centraal- en Oost-Europa gewag
van een relatief groot aantal vrouwen onder deze slachtoffers dat zegt te zijn ontvoerd of
verkocht. De onderzoekers opperen evenwel dat deze bewering kan zijn ingegeven door
een gevoel van schaamte bij de slachtoffers over de werkelijke wijze van recrutering.

Een ander verschijnsel in dit verband zijn de door verschillende landen ten behoeve van
een General Situation Report (GSR) aan Europol gemelde veilingen van vrouwen
(Europol, 2000, p. 31, Stop-Traffic electronische berichtgeving43). Op die veilingen
worden geworven vrouwen door hun ronselaars te koop aangeboden aan personen of
organisaties, die de vrouwen vervolgens exploiteren in de prostitutie in het binnen- of
buitenland. Van deze praktijken kunnen zowel ‘nieuw’ geworven vrouwen als ook
vrouwen die al in de prostitutie werkzaam waren en door hun pooier als handelswaar
worden beschouwd, slachtoffer worden. Eenmaal verkocht worden de vrouwen
beschouwd als ‘bezit’, waarmee de eigenaar kan doen wat hij wil.

Het verkopen van personen teneinde hen in de prostitutie te (doen) brengen komt ook
voor ten aanzien van kinderen. De mate waarin dit verschijnsel zich voordoet hangt af
van het land of de regio van herkomst en lijkt dan ook in sterke mate samen te hangen
met de economische en culturele situatie in het betreffende geografische gebied.44 Met
name in zeer arme gebieden zien ouders of familieleden zich soms genoodzaakt (hun)
kinderen te verkopen of te belenen, teneinde bestaansmiddelen te verwerven (ECPAT,
z.jr.). Niet zelden worden zij daarbij misleid over het lot van hun kind, dat, zo wordt hen
verteld, een baan in bijvoorbeeld de huishouding of horeca zal krijgen (onder meer: IOM
Bangladesh, z.jr.). Ook komt het voor dat kinderen door ouders of familieleden zelf in de
prostitutie tewerk worden gesteld om zo inkomsten voor het gezin te genereren.45

4.4.2 Twee wervingsmethoden nader toegelicht
De in paragraaf 4.4.1 beschreven methoden van werving met het oogmerk van uitbuiting
in de prostitutie komen in de praktijk op velerlei wijzen voor, vaak in combinatie met



4 slachtoffers van mensenhandel 93

46 Berichten in die zin bereikten het Bureau NRM van onder meer de politie, maar ook van
hulpverleningsinstellingen en belangenorganisaties als ECPAT (ECPAT-NL, z.jr.) en
Hoogendoorn (1999) en uit de pers. Andere publicaties, bijvoorbeeld IOM STOP (2001), geven
aan dat een geconstateerde stijging van het aantal AMA’s die slachtoffer zijn van gedwongen
prostitutie ook het gevolg kan zijn van de toegenomen aandacht voor de problematiek.  

47 Onder de in deze paragraaf gebruikte term ‘meisje’ worden zowel minderjarige als meerderjarige
vrouwen verstaan. Voor deze term is gekozen gezien de meestal jonge leeftijd van de betrokken
vrouwen. 

48 Van Lune noemt de loverboy-methode niet bij naam, maar de door haar gegeven beschrijving
heeft daarop duidelijk betrekking.

49 Denkbaar is bijvoorbeeld het hanteren van de systematiek in de grensstreek, of tijdens verblijf in
het buitenland.

elkaar of met gelijktijdige gebruikmaking van elementen van misleiding, bedreiging en
geweld. Vanwege hun specifieke karakter, de bewering dat er in de praktijk
mogelijkerwijs meer en meer gebruik van wordt gemaakt46 en het feit dat ze
(voornamelijk) minderjarige slachtoffers maken, worden twee methoden van werving in
het navolgende nader toegelicht. Het betreft de loverboy-methode en het misbruiken van
de AMA-procedure voor mensenhandelactiviteiten.

De loverboy-methode
De loverboy-methode is er in de kern op gericht kwetsbare, veelal minderjarige, meisjes47

voor zich te winnen om ze vervolgens voor gewin van de loverboy in de prostitutie te
laten werken. De introductie in de prostitutie en de daarop volgende uitbuiting vinden
plaats door middel van (geleidelijke) emotionele manipulatie, eventueel gepaard gaande
met fysieke bedreiging of mishandeling. In haar onderzoek naar de achtergronden en
oorzaken van jeugdprostitutie beschrijft Van Lune (1997) de wijze waarop jonge meisjes
vaak in de prostitutie geraken.48 Daarbij maakt ze de vergelijking met een fuik, waarin het
betrokken meisje steeds dieper terecht komt. De loverboy-methode kenmerkt zich
inderdaad door een steeds strakker wordende greep op het meisje, die haar vrijheid
almaar meer inperkt en die (min of meer) geleidelijk tot haar uitbuiting leidt. Typerend
daarbij is dat de gehanteerde methode een zodanige invloed op het meisje heeft, dat zij
zich in sommige gevallen niet (echt) misbruikt voelt. De uitgeoefende emotionele
manipulatie wordt dan niet als dwang ervaren (Venicz & Vanwesenbeeck, 1998, p. 33).
Omdat het winnen van affectie en genegenheid door het aangaan van een relatie een
tijdrovende bezigheid is, die moeilijk van een afstand kan gebeuren, zijn loverboys een
typisch nationaal verschijnsel. Uitzonderingen daargelaten,49 is dit dan ook een vorm van
mensenhandel die zich binnen de landsgrenzen voordoet.

Om in contact te komen met mogelijke slachtoffers houden loverboys zich op op
strategisch uitgekozen plaatsen. Met name locaties waar kwetsbare meisjes komen, zoals
opvanghuizen en scholen voor speciaal onderwijs zijn voor loverboys geschikte plekken,
maar ook gewone scholen en discotheken worden hiervoor gebruikt. Feilloos weten de
loverboys op deze plaatsen de ‘juiste’ meisjes uit te kiezen, op wie zij hun aandacht zullen
gaan richten (Werkgroep Kinderporno en Kinderprostitutie in Nederland, 1998, pp. 24-
25). Als het eerste contact is gelegd begint het proces van inpalmen van het meisje. Dit
gebeurt door haar te imponeren op punten waar ze gevoelig voor is, bijvoorbeeld door
haar te overladen met aandacht of cadeaus. Door deze aandacht wordt het meisje



94 Mensenhandel; Eerste rapportage van de Nationaal Rapporteur

50 Onder meer Terre des Hommes (1999), IOM (2001) en Bureau Jeugdzorg c.s. (1998).

gaandeweg verliefd op de loverboy. Om dit vast te houden probeert de loverboy vaak een
wig te drijven tussen het meisje en haar sociale omgeving, zodat de afhankelijkheid van
het meisje ten opzichte van hem geleidelijk toeneemt. De relatie tussen het meisje en de
loverboy krijgt intussen steeds meer een vast karakter en op enig moment gaat seksueel
contact daarvan deel uitmaken. Voor meisjes met een allochtone achtergrond - onder
meer Marokkaanse en Turkse meisjes - is de weg terug dan vaak al afgesloten. Als in hun
sociale context namelijk uitkomt dat ze geen maagd meer is, kan zij door haar familie
verstoten worden. De afhankelijkheid van het meisje ten opzichte van de loverboy is dan
ook - zeker voor haar gevoel - volledig, maar nog altijd in het gelukzalige gevoel van
verliefdheid. Nadat het meisje op deze wijze volledig afhankelijk is geworden van de
loverboy, verandert deze zijn houding. Meestal onder het mom van geldgebrek of een
openstaande schuld, zet hij het meisje onder druk om (tegen betaling) met een ander naar
bed te gaan. Dit gebeurt door in te spelen op de gevoelens van het meisje, maar het kan
ook gepaard gaan met het aanzetten tot het gebruik van softdrugs of alcohol. Omdat het
meisje dan veelal al zo is opgegaan in haar relatie met de loverboy gaat zij, uit liefde en
genegenheid, maar ook vanwege de angst hem te verliezen (waarop door de loverboy zal
worden gezinspeeld), op het verzoek in. Als op deze wijze de eerste barrière is geslecht,
blijft de loverboy het meisje bewerken, met lieve woordjes, maar ook door bedreiging of
geweld, om met meer mannen seks te hebben voor geld. Als het meisje daaraan niet in
voldoende mate toegeeft zal hij als drukmiddel zijn aandacht en interesse voor het meisje
verminderen, waardoor zij zich, afhankelijk en eenzaam als zij inmiddels is, onzeker gaat
voelen. Uit die onzekerheid of vanwege gevoelens van loyaliteit jegens haar ‘vriend’ geeft
het meisje aan die druk toe, daarbij zo nodig wederom ‘geholpen’ door gebruik van
geweld of bedreiging. Zo wordt het meisje geleidelijk richting prostitutie gedrongen. Als
het meisje eenmaal als prostituee aan het werk is, wordt geen middel meer geschuwd om
haar onder controle te houden. Slachtoffers worden geïntimideerd, gechanteerd,
bedreigd en mishandeld om de exploitatie te kunnen laten voortduren.

Uit de aard van de toegepaste methode vloeit voort dat loverboys hun aandacht vooral
richten op meisjes die niet sterk in hun schoenen staan. Oorzaken daarvan kunnen zijn
(jeugdige) naïviteit, vaak in combinatie met een beperkte (intellectuele) ontwikkeling.
Ook een problematische gezinssituatie, waarin een gebrek aan liefde en aandacht bestaat,
of een ontwrichte jeugd (door bijvoorbeeld mishandeling of seksueel misbruik) kunnen
in dit verband een rol spelen (Werkgroep Kinderporno en Kinderprostitutie in
Nederland, 1998, pp. 24-25). Slachtoffers van loverboys zijn dan ook in veel gevallen
affectief verwaarloosd, zijn lager opgeleid en hebben een laag gevoel van eigenwaarde.
Ook hebben ze vaak een zwak sociaal netwerk en staan ze open voor nieuwe dingen,
zoals het gebruik van (soft)drugs (Van Lune, 1997).
Van diverse kanten wordt gemeld dat het aantal slachtoffers van loverboys de laatste
jaren sterk lijkt toe te nemen.50 De slachtoffers zouden merendeels allochtone
Nederlandse meisjes zijn, maar ook autochtone Nederlandse meisjes kunnen slachtoffer
worden van loverboys. Hoewel leeftijd een belangrijke factor is in de ontvankelijkheid
van het slachtoffer voor de gehanteerde systematiek, zijn slachtoffers van loverboys niet
per definitie minderjarig. Wel betreft het over het algemeen de jongste generatie
Nederlandse prostituees (Venicz c.s., 2000). Loverboys zijn zich veelal bewust van het



4 slachtoffers van mensenhandel 95

51 In dit verband heeft de Nigerian Democratic Movement the Netherlands (NDMN) een
stimulerende rol gespeeld.

risico dat zij lopen als bekend wordt dat zij een minderjarige exploiteren. Vaak worden
de slachtoffers dan ook geronseld als ze nog minderjarig zijn en pas aan het werk gezet in
de prostitutie ((raam)bordeel of club) wanneer ze 18 jaar zijn. Minderjarige slachtoffers
werken veeleer op tippelzones, in koffieshops of de loverboy zorgt zelf voor klanten
(IOM, 2001, p. 197). Deze vormen van prostitutie zijn voor politie en andere
toezichthouders moeilijk controleerbaar.
Venicz en Vanwesenbeeck (1998) geven aan dat loverboys relatief vaak van Marokkaanse
afkomst zijn en gemiddeld genomen iets ouder zijn dan hun slachtoffer. Ook zijn er
loverboys van Turkse, Antilliaanse en Nederlandse afkomst. Ze hebben veelal
antecedenten op het gebied van diefstal of drugshandel (IOM, 2001). Ze zijn goed
gekleed, aantrekkelijk voor potentiële slachtoffers en maken indruk door hun
(ogenschijnlijke) rijkdom. Loverboys ogen op het eerste gezicht als charmante
‘gentlemen’. Ze werken doorgaans zelfstandig, maar maken ook wel gebruik van
zogenoemde ‘adjudanten’, jongere jongens die door loverboys als handlanger worden
ingezet (Van Lune, 1997). Tussen de loverboy en zijn medestanders is meestal sprake van
een bepaalde mate van hiërarchie, hetgeen een vorm van organisatie doet vermoeden.

Misbruik van de AMA-procedure
Een specifieke categorie onder minderjarigen die worden uitgebuit in de prostitutie,
vormen vreemdelingen die als Alleenstaande Minderjarige Asielzoeker (AMA) naar
Nederland zijn gekomen en hier in de prostitutie belanden. Daarin zijn twee groepen te
onderscheiden. Op de eerste plaats zijn dat minderjarigen die, met gebruikmaking van de
AMA-procedure, naar Nederland komen of worden gehaald specifiek voor werk in de
prostitutie. Daarnaast kunnen AMA’s, die reeds in Nederland zijn aangekomen, op een
van voormelde wijzen worden geworven, teneinde vervolgens in de prostitutie tewerk
gesteld te worden. Een iets andere vorm van misbruik van de AMA-procedure, tenslotte,
die hier verder buiten beschouwing blijft, zijn meerderjarigen die trachten als AMA
toegang tot Nederland te krijgen. Ook zij kunnen slachtoffer zijn of worden van
mensenhandel.

Over het gebruik van de AMA-procedure in relatie tot mensenhandel bestaat nog veel
onduidelijkheid. Er is, voor zover bekend, tot op heden ook geen gestructureerd en
alomvattend onderzoek naar gedaan. Bovendien vertellen veel slachtoffers na hun
aankomst in Nederland, of nadat zij zijn aangetroffen in de prostitutie, een vrijwel
identiek verhaal, dat hen naar alle waarschijnlijk tevoren is ingeprent door degene die
hen naar hier heeft gestuurd of gebracht (Vellinga, 1999). Het ware verhaal achter hun
komst is dan ook onvoldoende bekend. Omdat een aanzienlijk deel van de AMA’s die
jaarlijks Nederland binnenkomen, van West-Afrikaanse of van Chinese komaf is (IOM,
2001), en voorts wordt aangenomen dat vele van hen slachtoffer zijn van mensenhandel,
wordt in de literatuur met name over die twee groepen AMA’s bericht.51 Tussen de
hoofdlijnen en bevindingen daaruit en het gebruik van de AMA-procedure in relatie tot
mensenhandel in het algemeen, is een aantal parallellen te trekken. Deze komen in het
onderstaande aan bod.



96 Mensenhandel; Eerste rapportage van de Nationaal Rapporteur

52 Aldus Oviawe en Iyare (1999), pp. 3-4.
53 Volgens Van Dijk c.s. (2000, p. 31) bestaan er in Nigeria zeer veel verschillende religieuze rituelen,

die hier in Nederland met de term voodoo worden aangeduid. Hoewel niet vrijblijvend, maar
bindend, worden deze rituelen in het land van herkomst in het algemeen niet ervaren als sinister,
bedreigend of boosaardig. Deze connotatie krijgen ze echter wel in de Nederlandse samenleving,
zeker wanneer kenmerken van die rituelen terugkomen in methoden die worden gebruikt om
degene op wie ze worden toegepast te chanteren en angst in te boezemen, teneinde haar in de
prostitutie te brengen c.q. te houden. In onderhavige rapportage wordt voor deze praktijken de
term voodoo aangehouden.

Een belangrijke - en voor wat betreft Nigeriaanse AMA’s de grootste52 - groep meisjes die
naar Nederland komt met gebruikmaking van de AMA-procedure en hier in de
kinderprostitutie terecht komt, betreft meisjes die niet weten dat ze in de prostitutie gaan
werken. Deze meisjes, of hun ouders, zijn door handelaren misleid over het uiteindelijke
doel van hun komst naar Nederland. Hen zijn gouden bergen en goede verdiensten in het
vooruitzicht gesteld, door hen werk in een naaiatelier, de horeca of de verpleging voor te
houden. Met dat beeld voor ogen en wederom ingegeven door hun bittere armoede zijn
ouders vaak door omstandigheden gedwongen en bereid grote sommen geld aan
handelaars te betalen om hun kind naar het Westen te vervoeren om hen daar een baan te
bezorgen. Op deze wijze kan hun kind dan geld verdienen voor het onderhoud van de
familie in het herkomstland. Zij zijn zich er niet van bewust dat de handelaar een ander
doel voor ogen heeft. In het licht van de uiteindelijke uitbuiting in de prostitutie die de
handelaar voor ogen heeft, is een wrang detail dat de ouders vaak veel geld moeten
betalen voor de (vermeende goede) diensten van de handelaar. Omdat zij, gezien de
hoogte van dat bedrag (zeker in relatie tot hun eigen inkomenspositie) meestal niet in
staat zijn dat geld zelf op tafel te leggen of te lenen van familie of bekenden, toont de
handelaar zich bereid hen het geld voor te schieten, onder beding dat de lening wordt
afbetaald uit de inkomsten van het meisje. Om de ouders te overtuigen wekt de handelaar
daarbij de indruk dat dit bedrag in het Westen in betrekkelijk korte termijn is terug te
verdienen (Vellinga, 1999), en dus een verantwoorde investering is. Door het aangaan
van de financiële schuld zijn de ouders, en in hun kielzog het meisje, echter met handen
en voeten gebonden aan de handelaar. Ter bezegeling van de afspraak ondergaat het
meisje vaak nog een voodoo ritueel. Voodoo of soortgelijke rituelen zijn in Nigeria vrij
gebruikelijk, dus daarmee wordt geen wantrouwen bij betrokkenen opgewekt.53 Het
ritueel wordt in de praktijk echter misbruikt om het meisje in een situatie van
afhankelijkheid te brengen en daarmee onder druk te zetten, waardoor de uitbuiting kan
worden gehandhaafd. Dat gebeurt evenwel pas in een latere fase; op het moment van het
uitvoeren van het voodoo-ritueel is er meestal nog geen sprake van intimidatie of geweld
van het slachtoffer. Zij moet eerst namelijk nog meewerken aan het ritueel en aan haar
overkomst naar het land van bestemming.

In sommige gevallen wordt de AMA-procedure gebruikt door meisjes die naar
Nederland komen met de nadrukkelijke intentie hier in de prostitutie te gaan werken. Dit
kan op eigen instigatie zijn, maar veeleer worden deze meisjes gezonden door ouders of
familieleden vanwege de uitermate slechte economische situatie en de bittere armoede



4 slachtoffers van mensenhandel 97

54 Overigens wordt in de Briefing Note Causes and contributing factors van de NGO Group for the
Convention of the Rights of the Child en ECPAT International voor het 2e Wereldcongres tegen
Commerciële Seksuele Uitbuiting van Kinderen in december 2001 in Yokohama terecht gesteld dat
armoede ongetwijfeld een belangrijke rol speelt bij handel in kinderen, maar dat dit niet los mag
worden gezien van additionele factoren. Armoede alleen is vaak niet het doorslaggevende
element.

55 De berichten over de goede verdiensten zijn afkomstig van uit het Westen teruggekeerde ex-
prostituees (madammen) of van handige lieden (mensensmokkelaars of -handelaars) die op deze
wijze trachten een graantje mee te pikken van de prostitutie door de minderjarige.

56 Zie voor een uitvoeriger beschrijving: Vellinga (1999), pp. 19 e.v. Deze procedure bestaat uit
aanmelding, gevolgd door plaatsing in een opvang en, afhankelijk van de leeftijd van de AMA,
regeling van de voogdij. De behandeling van de asielaanvraag, de beslissing daarop en de regeling
van het daadwerkelijke verblijf in Nederland volgen daarna.

waarin zij leven.54 Ingegeven door berichten dat in Europa veel geld is te verdienen met
prostitutie, zenden ze hun kind met dat doel naar het Westen, daarbij eventueel gebruik
makend van de hulp van een derde (Oviawe & Iyare, 1999).55 Eenmaal in de prostitutie
beland blijken de werkomstandigheden en verdiensten daar vaak tegen te vallen. Dit in
vergelijking met de voorstelling die men zich daarvan had gemaakt en de voorspiegeling
die daarvan door anderen was gemaakt.

Naast voormelde groepen AMA’s die slachtoffer van gedwongen prostitutie kunnen
worden, bestaat een groep die pas in Nederland wordt geworven voor
prostitutiedoeleinden, nadat in Nederland asiel is aangevraagd. Zij kunnen als politiek of
humanitair vluchteling naar Nederland zijn gekomen, of om andere redenen hun land
zijn ontvlucht en hier als AMA in de asielprocedure terecht zijn gekomen. Bij henzelf,
noch bij anderen bestond op het moment van hun vertrek uit het land van herkomst de
intentie of de idee in een ander land in de prostitutie te (moeten) gaan werken. Van hun
aanwezigheid in Nederland kan evenwel met dat oogmerk misbruik worden gemaakt.
Het verschil tussen beide groepen AMA’s is dat bij deze laatste categorie de werving
eerst een aanvang neemt nadat de AMA op eigen gelegenheid, of althans met een andere
reden, naar Nederland is gekomen. Dat neemt evenwel niet weg dat ook tussen- en
mengvormen in de gehanteerde systematieken kunnen voorkomen.

Voor elk van voormelde groepen geldt dat het daadwerkelijke transport van betrokkene
naar Nederland plaatsvindt op eigen gelegenheid, door gebruik te maken van een
smokkelaar of gearrangeerd door de handelaar of diens medeplichtigen. Bij aankomst in
Nederland beschikt de minderjarige vaak niet meer over reisbescheiden, die ofwel zijn
ingenomen door de reisagent die hen naar Europa bracht, ofwel door betrokkene zelf
zijn weggemaakt. De reden hiervoor is dat bij het doorlopen van de AMA-procedure op
deze wijze de herkomst en leeftijd van betrokkene moeilijker kan worden vastgesteld.
Ook wordt met hetzelfde doel wel gebruik gemaakt van valse of vervalste reis- en
persoonsdocumenten (Vellinga, 1999, pp. 32-34). Voor de inreis en het verblijf in
Nederland wordt vervolgens een beroep gedaan op de AMA-procedure.56

Eenmaal in Nederland kunnen deze AMA’s op diverse wijzen in de prostitutie worden
uitgebuit. Ofwel worden ze direct of spoedig na hun aankomst in Nederland opgehaald
door lieden die hen conform eerdere afspraak of onder bedreiging of dwang tewerk



98 Mensenhandel; Eerste rapportage van de Nationaal Rapporteur

57 In het onderzoek van de NDMN (Oviawe & Iyare, 1999) wordt ten aanzien van Nigeriaanse
meisjes gemeld dat deze vaak in het opvangcentrum in aanraking met mensenhandelaren komen.
Dit zijn meestal land- of zelfs stamgenoten van het meisje, die door regelmatig bezoek het
vertrouwen proberen te winnen van deze meisjes. Als eenmaal het vertrouwen van het slachtoffer
is gewonnen, bieden de ronselaars haar een baan en/of onderdak aan. De slachtoffers gaan hier
vaak vol vertrouwen op in en verlaten het opvangcentrum zonder een adres of telefoonnummer
achter te laten. Uiteindelijk leidt dit vaak tot gedwongen prostitutie, waarbij als drukmiddel veelal
nog gebruik wordt gemaakt van (ook hier ten lande uitgevoerde) voodoo.

stellen in de prostitutie, dan wel verdwijnen ze zelf met hetzelfde doel naar een tevoren
afgesproken adres. Dit betreft meestal de AMA’s die, met hun eigen instemming en in
georganiseerd verband naar Nederland zijn gekomen of gehaald en waarbij reeds bij hun
vertrek in het land van herkomst vaststond dat zij in de prostitutie zouden gaan werken,
conform afspraak of misleid over de aard van het te verrichten werk. Andere AMA’s
daarentegen komen eerst in de opvang terecht en verdwijnen daar pas na verloop van
tijd, terwijl ze in afwachting of al in bezit zijn van een verblijfsstatus als AMA. Deze
laatste groep betreft de AMA’s die eerst in Nederland worden geworven voor
prostitutiedoeleinden, veelal volgens de eerder beschreven loverboy-methode of een
daarop gelijkende methode.57

Gebruik makend van het gewonnen vertrouwen, door misleiding over de aard van het
werk of de omstandigheden waaronder het prostitutiewerk moet worden verricht of
door (fysiek) geweld of bedreiging wordt de AMA uiteindelijk geëxploiteerd in de
prostitutie. De emotionele gebondenheid, de angst voor uitzetting, het geweld of de
schaamte beletten het meisje vervolgens aan de situatie van dwang en uitbuiting te
ontsnappen. Een niet onbelangrijk drukmiddel is voorts het appèl op het besef van het
meisje dat haar ouders of familie soms grote schulden zijn aangegaan, die enkel door te
werken kunnen worden ingelost. Zich daaraan onttrekken is dan ook, alleen al
gevoelsmatig, onmogelijk. Ook het misbruiken van uitgevoerde voodoo-rituelen blijkt
een effectief middel om het meisje in het gareel te houden, aangezien bij haar de rotsvaste
overtuiging bestaat dat ze zich daardoor in de macht van de handelaar bevindt. De
(combinatie van de) gehanteerde druk- en dwangmethoden en de daardoor
ingeboezemde angst zullen het meisje beletten te ontsnappen aan haar situatie en om
hulp te zoeken.

Specifiek ten aanzien van Nigeriaanse AMA’s kan worden vermeld dat uit onderzoeken
(Vellinga, 1999 en Oviawe & Iyare, 1999) naar voren komt dat de grootste groep onder
hen weliswaar zelf de eerste stap richting vertrek naar het buitenland heeft gezet, maar
daarbij door handelaren is misleid over het door hen te verrichten werk of de
omstandigheden waaronder tevoren besproken prostitutiewerk moet worden verricht.
Zij hebben veelal grote sommen geld geleend om hun reis naar Nederland, die door
handelaren wordt geregeld, te betalen en hebben veelal ook een voodoo-ritueel
ondergaan. Daarnaast worden AMA’s, die vanwege politieke of humanitaire problemen
naar hier zijn gekomen, in Nederland misleid en geworven voor prostitutiedoeleinden.
Ook dan wordt vaak als controlemiddel een voodoo-ritueel uitgevoerd.
Ook Chinese AMA’s (en hun ouders) zijn meestal misleid over de kansen en
mogelijkheden veel geld in het buitenland te verdienen. Voor veel geld zijn zij door
smokkelaars naar het buitenland gebracht, op weg naar het Westen. Anders dan
Nigeriaanse AMA’s worden Chinese AMA’s echter reeds onderweg naar het Westen in



4 slachtoffers van mensenhandel 99

58 Symposium, georganiseerd door de Informatie en Analyse-eenheid Mensensmokkel (IAM) en de
Unit Mensensmokkel (UMS) van Kernteam Noord- en Oost-Nederland (NON), op 15 november
2001.

de prostitutie aan het werk gezet om op die manier hun schuld aan de smokkelaar te
betalen. Op dat punt komen mensensmokkel en mensenhandel dus bij elkaar, nu immers
degenen die uit winstbejag behulpzaam zijn bij het verschaffen van ingang of verblijf in
een land betrokken zijn bij de uitbuiting van de aan hun zorg toevertrouwde personen. In
zijn toespraak tijdens het politiesymposium Mensensmokkel in beeld!?58 refereerde de
Minister van Justitie aan het feit dat bij AMA’s smokkel en handel vaak hand in hand
gaan en om die reden dus samenwerking bij de aanpak daarvan noodzakelijk is.

4.4.3 Transport en grensoverschrijding
Het (beoogde) slachtoffer dient het land en de plaats van bestemming te bereiken,
teneinde aldaar daadwerkelijk tewerk gesteld te worden in de prostitutie. Het, in geval
van transnationale mensenhandel, hiervoor benodigde transport, de transit en de
grensoverschrijding worden meesttijds door de ronselaar of door andere daarvoor
ingeschakelde personen geregeld. Enerzijds hangt dit samen met het feit dat de
geronselde vrouwen veelal niet weten welke wegen en procedures voor een uitreis en
inreis te bewandelen en ook niet over de benodigde financiële middelen en de benodigde
reisbescheiden beschikken. Anderzijds stelt dit de organisator in staat het (beoogde)
slachtoffer zoveel mogelijk in een situatie van afhankelijkheid te brengen c.q. te houden.
Concreet zal de organisator het feitelijke transport regelen en betalen en, voor zover
nodig, ook voor (valse) reisbescheiden zorgdragen. Vanwege het controle-element en de
mogelijkheid van toezicht, zal de handelaar vaak als begeleider tijdens de reis optreden of
stelt hij iemand aan die de vrouwen tijdens de reis naar het buitenland vergezelt en in de
gaten houdt.

Transport en transit
Afhankelijk van het land van herkomst en het land van bestemming zal voor het
(beoogde) slachtoffer een reisroute worden opgesteld en worden - zo nodig -
reisdocumenten verschaft. Dit kunnen legale documenten zijn, maar ook vervalsingen of
valse documenten. Voor het organiseren en regelen van een en ander brengt de handelaar
hoge kosten in rekening. Deze dienen ofwel vooruit betaald of geleend te worden, ofwel
dient het (beoogde) slachtoffer zich te verbinden om haar verdiensten in het buitenland
aan te wenden om deze kosten te betalen. Op deze wijze gaat het (beoogde) slachtoffer
een schuld aan, die haar aan de handelaar bindt. Ook het gebruik van valse documenten,
de heimelijkheid van het transport op zich en de aanwezigheid van een reisbegeleider zijn
factoren die de afhankelijkheid van het (beoogde) slachtoffer ten opzichte van de
handelaar vergroten. Gushulak en MacPherson (2000) relateren deze afhankelijkheid
aan de gezondheidsrisico’s die een gesmokkelde of verhandelde persoon loopt tijdens het
transport en spreken in dit verband van een ‘unique dependency’. Die unieke
afhankelijkheid faciliteert uiteindelijk de uitbuiting van het slachtoffer door de handelaar.

Grensoverschrijding
Niet-Nederlandse ingezetenen die door handelaren zijn bestemd als prostituee voor de
Nederlandse markt dienen op enigerlei wijze Nederland binnen te komen. Dit kan op



100 Mensenhandel; Eerste rapportage van de Nationaal Rapporteur

59 Een voorbeeld in dit verband is het fenomeen van garantstelling. Wanneer eenzelfde persoon zich
veelvuldig garant stelt of dit tegelijkertijd voor meerdere jonge vrouwen afkomstig uit het
buitenland doet, kan dat een indicatie zijn voor mensenhandel. Oplettendheid is in dergelijke
gevallen geboden, omdat het verblijf in Nederland (mede) door de garantstelling legaal is. Een
ander voorbeeld betreft de zogenaamde 72-uurs regeling. Deze regeling is gebaseerd op een
clausule voor vertragingen, opgenomen in het Schengenverdrag om passagiers op doorreis die te
maken krijgen met grote vertragingen in een hotel onder te kunnen brengen totdat ze hun reis
kunnen voortzetten. De regeling biedt de mogelijkheid om de luchthaven gedurende maximaal 72
uur te verlaten, ook als de betreffende persoon niet over een (doorreis)visum voor Nederland
beschikt. Sommige reisorganisaties bieden, met gebruikmaking van deze regeling, stedentrip-
pakketten aan. Hoewel dit een oneigenlijk gebruik is van deze clausule wordt daartegen, naar
verluidt, niet opgetreden. Een dergelijke stedentrip kan echter door handelaren gebruikt worden
om vrouwen het land binnen te loodsen.

legale wijze geschieden, maar ook door gebruikmaking van illegale methoden. Omdat
een verdergaande studie van de gewoonlijk gebruikte methoden van grensoverschrijding
in relatie tot het delict mensenhandel nog niet beschikbaar is, wordt op dit punt
vooralsnog volstaan met een korte beschrijving van een drietal te onderscheiden
hoofdcategorieën.

Legale wijzen van het binnenkomen in Nederland zijn bijvoorbeeld het als toerist,
student of zakenrelatie Nederland betreden, met rechtmatige gebruikmaking van
daarvoor afgegeven papieren. In deze gevallen is de wijze van binnenkomst van het
(latere) slachtoffer weliswaar volstrekt legaal, doch dat neemt niet weg dat uit feiten en
omstandigheden op het moment van binnenkomst in Nederland reeds kan worden
afgeleid dat er (mogelijkerwijs) sprake is van mensenhandel.59 Het onderkennen hiervan
is van belang, omdat het louter over de grens brengen van een persoon, die is geworven
of wordt meegenomen om in Nederland in de prostitutie tewerk gesteld te worden, reeds
is te bestempelen als mensenhandel (art. 250a lid 1 sub 2° Sr.). Het eerder beschreven
verbod op doorlaten kan dan ingrijpen vereisen. Een dergelijk vermoeden kan echter ook
pas rijzen als de betreffende persoon reeds in het land aanwezig is.
Legale wijzen van binnenkomst in Nederland veronderstellen in beginsel de
medewerking van betrokkene, waaruit gevoeglijk kan worden afgeleid dat zich bij haar
op dat moment nog geen (voldoende) wetenschap of vermoeden heeft gevormd omtrent
het door derden nagestreefde, daadwerkelijke doel van de binnenkomst: de uitbuiting.

Een andere wijze om Nederland binnen te komen is het bewandelen van op zich legale
wegen op oneigenlijke wijze of voor oneigenlijke doeleinden. Hierbij kan gedacht
worden aan misbruik van de asielprocedure of methoden als schijnhuwelijken, adoptie of
gezinshereniging. Het gebruik van dergelijke methoden doet vermoeden dat betrokkene
in principe op de hoogte is van het feit dat haar binnenkomst en verblijf niet volgens de
geldende regels geschieden. Dit hoeft overigens niet in te houden dat zij bekend is met
het feit dat van haar prostitutiewerkzaamheden worden verwacht en al helemaal niet dat
dit in de vorm van uitbuiting zal gaan plaatsvinden.

Tot slot kan met het oogmerk van exploitatie in de prostitutie ook nog worden geopteerd
voor het op volledig illegale wijze behulpzaam zijn bij binnenkomst in Nederland. Dit
betreft zaken als grensoverschrijding met gebruikmaking van valse of vervalste



4 slachtoffers van mensenhandel 101

60 Een voorbeeld in dit verband zijn sommige slachtoffers van loverboys, die de op hen toegepaste
emotionele manipulatie en de daarop volgende uitbuiting niet altijd zien als dwang (Venicz &
Vanwesenbeeck, 1998).

reisbescheiden of het gewoonweg stiekem iemand het land binnenloodsen. Wordt enkel
het binnenbrengen beschouwd los van de uitbuiting die daarop volgt of kan volgen, dan
is dat de facto mensensmokkel, ongeacht of betrokkene is misleid omtrent de
wederrechtelijkheid van de binnenkomst en het verblijf in Nederland.

4.4.4 Uitbuiting
Als het slachtoffer eenmaal is geworven en getransporteerd (op weg) naar het land van
bestemming, dan zal de daadwerkelijke uitbuiting een aanvang nemen, opdat de
financiële vruchten daarvan geplukt kunnen worden. De uitbuiting is immers gericht op
het financiële gewin dat daarmee is te behalen. De uitbuiting van het slachtoffer, of het
oogmerk daartoe, vormt dan ook de kern van de strafwaardigheid van het delict
mensenhandel. Exploitatie van anderen in de prostitutie op zich is immers niet langer
strafbaar, mits deze meerderjarig zijn en hun exploitatie geschiedt op basis van
vrijwilligheid.

Of van uitbuiting gesproken kan worden, hangt af van de omstandigheden van het
specifieke geval. Uitgangspunt daarbij is dat dit moet worden bepaald aan de hand van
algemeen in Nederland geldende waarden en normen. Dat betekent dat mensen - naar
objectieve maatstaven - ook slachtoffer kunnen zijn, zonder dat zij dat zelf misschien zo
voelen of zonder dat een situatie ook als zodanig zou worden aangemerkt in het land van
herkomst. Met name in die gevallen waarin de uitbuiting op zeer subtiele en
geraffineerde wijze plaatsvindt kan het moeilijk zijn het slachtoffer te doen inzien dat zij
zich daaraan moet proberen te onttrekken en/of daarvan melding zou moeten doen bij de
politie.60 Overigens is het wel zo dat in de gevallen waarin sprake is van uitbuiting deze
veelal zo flagrant is, dat het ook door het slachtoffer als zodanig wordt ervaren en als
ontoelaatbaar wordt gezien.

De uitbuiting kan diverse vormen aannemen en is er dus op gericht zoveel mogelijk te
verdienen aan het laten werken van een ander. Dit uit zich bijna per definitie in
tewerkstelling onder ongunstige condities. Die condities kunnen financieel van aard zijn,
maar ook betrekking hebben op de arbeidsomstandigheden voor het slachtoffer. Als
voorbeelden van uitbuiting op financieel terrein kunnen worden genoemd het lenen of
voorschieten van geld door de handelaar, gekoppeld aan het (eenzijdig) vaststellen van
bijna onmogelijke afbetalingsregelingen, het opvoeren van zeer hoge schulden, van
fictieve schulden of van telkens opnieuw verhoogde schulden, het verplichten tot
afdracht van de inkomsten of van een onevenredig groot deel daarvan, het innen van die
verdiensten door een ander en het zogezegd ‘opsparen’ van de verdiensten voor
betrokkene ter uitkering op een later moment. Ook het ‘doorverkopen’ van het
slachtoffer aan een ander, waardoor deze zich (soms zelfs herhaaldelijk) gesteld ziet voor
een nieuwe ‘eigenaar’ die zijn investering op haar en ten koste van haar wil verhalen,
resulteert in uitbuiting.
Uitbuiting in arbeidsrechtelijke sfeer doet zich reeds voor bij het enkele feit dat iemand
onvrijwillig in de prostitutie tewerk wordt gesteld. Vanwege de bijzondere aard van het



102 Mensenhandel; Eerste rapportage van de Nationaal Rapporteur

61 Zie over de bijzondere aard van sekswerk: Haveman (2000).
62 In principe, immers er zijn ook uitbuitingssituaties waarin het slachtoffer zich geen slachtoffer

voelt. Dit geldt niet alleen voor sommige slachtoffers van loverboys, maar ook voor sommige
vreemdelingen die weliswaar het grootste deel van hun verdiensten moeten afstaan, maar naar
maatstaven van hun land van herkomst nog altijd een redelijk bedrag overhouden.

63 In vrijwel alle publicaties over het onderwerp komen deze methoden, of specifieke varianten
daarvan, aan de orde. De hier opgenomen lijst tracht voorkomende varianten onder een aantal
gemene delers te brengen, zonder echter de intentie te hebben een uitputtende opsomming te
zijn.

werk kan en mag deze tewerkstelling namelijk niet anders dan op basis van eigen keuze
daartoe geschieden.61 Eenmaal actief in de prostitutie is ook het op enigerlei wijze
beletten van iemand daarmee te stoppen te bestempelen als uitbuiting. Daarnaast zijn
ook het negeren van rust- en werktijden of het op andere wijze categorisch onthouden
van arbeidsrechten, het verplichten tot bepaalde dienstverlening, het laten werken
zonder condoom, het tewerk stellen op een andere prostitutielocatie of in een andere
prostitutievorm dan afgesproken vormen van uitbuiting.

4.4.5 Controlemethoden
Om het financiële gewin zo groot mogelijk te laten zijn, maar ook omdat de uitbuiter
vaak kosten heeft gemaakt om de uitbuitingssituatie te creëren, is het voor de uitbuiter
van belang die situatie zo lang mogelijk te laten voortduren, teneinde zijn ‘investeringen’
terug te kunnen ‘verdienen’ en om zich zoveel mogelijk te kunnen verrijken. Het
slachtoffer zal daaraan in principe niet vrijwillig meewerken,62 zodat het nodig is
constante druk op haar uit te oefenen om de uitbuitingssituatie te handhaven. Daarvoor
worden diverse methoden gebruikt, die net als de methoden die worden gebruikt bij de
werving en ten behoeve van de feitelijke uitbuiting, ook weer alle zijn te brengen onder
de in het mensenhandelartikel gebezigde terminologie van geweld of een andere
feitelijkheid, bedreiging met geweld of een andere feitelijkheid, het misbruik maken van
uit feitelijke verhoudingen voortvloeiend overwicht of misleiding.

Veel gebruikte controlemethoden zijn, in willekeurige volgorde:63

- chantage;
- schuldbinding, het in stand houden van bestaande schulden en het onmogelijk maken

tot finale aflossing te komen;
- mishandeling, verkrachting, intimidatie, geweld of dreiging daarmee jegens het

slachtoffer;
- mishandeling, intimidatie, geweld of dreiging daarmee jegens de familie van het

slachtoffer;
- feitelijke isolering van het slachtoffer door opsluiting, permanente bewaking of

voortdurende begeleiding;
- innemen van persoonsdocumenten en reisbescheiden;
- invorderen of afnemen van (een onevenredig groot deel) van de opbrengsten van de

prostitutie;
- verkopen - of het dreigen daarmee - van het slachtoffer aan een andere pooier;
- (sociale) isolering van het slachtoffer van vrienden, familie en collega’s;



4 slachtoffers van mensenhandel 103

64 Aldus de Aanwijzing aanpak mensenhandel en andere vormen van uitbuiting in de prostitutie d.d. 29
juni 1999. Deze aanwijzing bevat tevens een lijst van signalen die kunnen duiden op
mensenhandel.

- het inboezemen van angst voor en aanpraten van wantrouwen jegens politie, justitie
en hulpverlening, onder meer door het verschaffen van onjuiste informatie over
rechten en mogelijkheden;

- het onthouden van medische hulp, voedsel, vrije tijd en verlof;
- gedwongen gebruik van alcohol en drugs;
- misbruik maken van de (goed)gelovigheid van het slachtoffer, bijvoorbeeld door het

toepassen van bezweringsrituelen als voodoo;
- specifiek bij loverboys: tatoeëring van het slachtoffer als teken van ‘eigendom’.
Deze methoden kunnen elk op zich al een situatie creëren waardoor het slachtoffer zich
niet (langer) verzet tegen het misbruik dat van haar wordt gemaakt. Vaak ook worden
methoden in combinatie toegepast, waardoor de effectiviteit ervan nog toeneemt. Deze
wordt voorts verhoogd vanwege de context waarin de methoden worden toegepast en in
relatie tot het slachtoffer jegens wie ze worden toegepast. Zo blijken vreemdelingen die
zonder de daarvoor vereiste papieren in Nederland zijn, een makkelijke prooi voor
methoden die niet direct (een vorm van fysiek of mentaal) geweld inhouden. Zij zijn
immers beïnvloedbaar vanwege hun illegale positie en de dreiging die bekend te maken
aan de autoriteiten, met alle vermeende en mogelijke gevolgen van dien. Omdat hen
daarenboven ook de Nederlandse cultuur, taal en omgeving meestal volstrekt onbekend
zijn, durven ze veelal nergens om hulp te vragen. Vaak ook is een slachtoffer al zo murw
van hetgeen haar is overkomen, dat zij simpelweg niet meer de moed kan opbrengen zich
te verzetten. Een dreigende vinger of een oogopslag is dan reeds voldoende om haar in
het gareel van de uitbuiter te houden. Het toepassen van controlemethoden gebeurt dan
ook op zeer geraffineerde wijze. 

4.5 Aangifte van mensenhandel in relatie tot de B-9 regeling

Mensenhandel is geen delict dat alleen vervolgbaar is op basis van een klacht of op
aangifte van een slachtoffer. Dat wil zeggen dat voor het aanvangen van een
opsporingsonderzoek naar het zich voordoen van mensenhandel aangifte niet
noodzakelijk is. De strafbaarstelling van het delict bestaat immers niet enkel vanwege het
belang van het slachtoffer, maar ook met het oog op het hooghouden en beschermen van
algemene waarden in de samenleving. De samenleving als zodanig dient dan ook actief te
zijn in het opsporen en tegengaan van gevallen van mensenhandel, ook als er geen
concrete aangifte of klacht voorligt. Wanneer de politie aanwijzingen heeft die kunnen
duiden op mensenhandel kan dan ook reeds een onderzoek worden opgestart, ongeacht
of iemand aangifte heeft gedaan. Wanneer tijdens reguliere politie- of
prostitutiecontroles signalen worden aangetroffen van mensenhandel, zijn politie en
justitie zelfs gehouden in ieder geval tot opsporing en, zo enigszins mogelijk, tot
vervolging over te gaan.64



104 Mensenhandel; Eerste rapportage van de Nationaal Rapporteur

65 Aldus mondelinge informatie van contactofficieren mensenhandel en politie-functionarissen.
66 Franssen (1994) vermeldt dat ondanks de belasting die de strafrechtelijke procedure met zich kan

brengen, ongeveer de helft van de vrouwen met wie de STV in 1993 contact had, besloot aangifte
te doen. (Mondelinge) bronnen van latere datum maken melding van een aanzienlijk lagere
aangiftebereidheid.  

Aangiftebereidheid
Ondanks het feit dat het geen vereiste is voor het opstarten van een onderzoek, is een
aangifte - in de zin van een schriftelijk vastgelegde verklaring van een slachtoffer (soms
ook van een getuige - doorgaans wel van grote betekenis voor de bewijsvoering in een
mensenhandelzaak. Zonder de medewerking van het slachtoffer met name, is het vaak
erg moeilijk de bewijsvoering rond te krijgen. Een aangifte geeft immers een tastbare,
rechtstreekse aanleiding en een handvat voor verder onderzoek en maakt het voorts
veelal mogelijk directe verbanden te leggen tussen (potentiële) slachtoffers en
verdachten. Bovendien is het verkrijgen van steunbewijs op zich al geen eenvoudige
opgave, laat staan wanneer dit zonder concrete aangifte of verklaring moet geschieden.65

In Hoofdstuk 6 wordt vanuit het belang van opsporing en vervolging nader op dit punt
ingegaan. Onderhavige paragraaf bespreekt de problematiek van de aangiftebereidheid
voornamelijk vanuit het perspectief van het slachtoffer en de getuige-aangever. Daarbij
worden de thans geldende B-9 regeling en de daarin vervatte faciliteiten, gericht op het
verkrijgen van de medewerking van het slachtoffer en de getuige aan de opsporing en
vervolging, besproken.

In de praktijk blijkt de aangiftebereidheid van zowel slachtoffers als van getuige-
aangevers (niet-slachtoffers) relatief gering te zijn.66 De redenen hiervoor zijn talrijk,
maar kunnen in de meeste gevallen worden teruggevoerd op de omstandigheden waarin
betrokkene veelal verkeert, in combinatie met de op het slachtoffer toegepaste
technieken van onderdrukking en dwang. Pearson (2001) noemt diverse redenen waarom
verhandelde personen afzien van het doen van aangifte c.q. het afleggen van een
verklaring. Angst en schaamte blijken de grote drijfveren te zijn voor de
terughoudendheid in de bereidheid van slachtoffers en getuige-aangevers om belastende
verklaringen af te leggen. De angst kan liggen in de vrees voor fysiek of mentaal geweld
jegens haarzelf of jegens haar familieleden hier of in het buitenland. Voorts ook worden
de illegale situatie waarin veel slachtoffers en getuige-aangevers zich bevinden of het
veelal toch compromitterende feit dat iemand werkzaam is (geweest) als verlener van
seksuele diensten, ook al is dat onder dwang gebeurd, benut om betrokkene te chanteren
en haar door gebruikmaking van haar schuld- en schaamtegevoelens te weerhouden
aangifte te doen. In dit verband vormen met name het veelal ontbreken van een legale
verblijfsstatus, in combinatie met de vrees voor vervolging en bestraffing wegens
overtreding van migratie- en arbeidswetgeving, met eventueel uitzetting als illegale
vreemdeling als gevolg, zodra men zich bij de politie meldt, een reden af te zien van
aangifte. Ook praktische punten als het blijven zitten met de (opgelopen) schuldenlast,
het niet spreken van de landstaal en het eenvoudigweg niet weten waar men zich bevindt
en waar een aangifte kan worden gedaan, werken remmend in dit opzicht.

Maar ook als een slachtoffer tijdens een controle door de politie wordt aangetroffen en
wordt gewezen op de mogelijkheid aangifte te doen, blijkt de bereidheid zulks



4 slachtoffers van mensenhandel 105

67 Veelal wordt het slachtoffer hier ook aan ‘herinnerd’ door daadwerkelijke bedreiging of chantage
van haarzelf of van haar familieleden.

68 Omdat met name Afrikaanse slachtoffers (veelal Nigerianen) door middel van voodoo-praktijken
aan de handelaar gebonden blijven totdat de schuld is afgelost, doet dit probleem zich naar
verluidt voornamelijk ten aanzien van deze categorie slachtoffers voor. Bron: mondelinge
informatie politie Groningen, alsmede vernomen van diverse politie-instanties tijdens een
werkbezoek in Frankrijk.

(aanstonds) te doen in de praktijk klein. Dit is enerzijds eveneens terug te voeren op de
reeds genoemde vrees voor represailles of gevoelens van schuld en schaamte, anderzijds
kunnen voor met name buitenlandse slachtoffers (vreemdelingen) daarnaast ook
overwegingen van meer praktische aard een rol spelen. De B-9 regeling kan in dit
verband van opmerkelijke invloed zijn. Hoewel onder meer bedoeld om buitenlandse
slachtoffers in de gelegenheid te stellen het doen van aangifte te overwegen, kan de
regeling ook een beletsel daartoe vormen. Slachtoffers van mensenhandel hebben
namelijk vaak een schuld opgelegd gekregen. Ondanks het feit dat die in de meeste
gevallen (grotendeels) fictief is (zie ook § 4.4.1), zijn sommige slachtoffers er van
overtuigd dat die schuld hoe dan ook afgelost dient te worden. Zolang die schuld bestaat
blijft het slachtoffer in haar optiek namelijk gebonden aan de handelaar.67 Dit betekent
dat er inkomsten gegenereerd moeten worden. Het is een slachtoffer dat gebruik maakt
van de B-9 regeling echter niet toegestaan te werken. Dat betekent dan ook dat het
slachtoffer niet in de gelegenheid is middelen te genereren om haar schuld af te lossen,
zodat zij zich niet los kan maken van de handelaar. Onder die omstandigheden kan een
slachtoffer het verkiezen in de prostitutie, of in een andere vorm van arbeid, (illegaal)
door te werken, veeleer dan gebruik te maken van de faciliteiten die de B-9 regeling
biedt.68 Ook simpelweg de instelling dat hoe dan ook geld verdiend moet worden voor
het thuisfront of voor zichzelf, hoe weinig dat door de tussenkomst van de handelaar dan
ook is, en ongeacht de omstandigheden waaronder het moet worden verdiend, kan een
slachtoffer er van weerhouden door aangifte uit de prostitutie te (moeten) stappen. De
druk van het geld moeten of willen verdienen kan ook zo groot zijn dat slachtoffers,
hoewel aanvankelijk gebruik makend van de faciliteiten in het kader van de B-9 regeling,
gedurende de soms lange looptijd daarvan verdwijnen en elders opnieuw in de prostitutie
opduiken. Hetzelfde kan het gevolg zijn van druk die door de (oorspronkelijke)
handelaren op het slachtoffer wordt uitgeoefend. Een veel gehoorde opvatting in dezen
is dan ook dat de B-9 regeling weinig tot geen concrete oplossingen biedt voor de
achterliggende problematiek van de slachtoffers.
Bezien vanuit het zuivere belang van opsporing en vervolging zou het slachtoffer in deze
gevallen nog kunnen overwegen wel een verklaring af te leggen, zonder dat die
daadwerkelijk als een tegen iemand gerichte aangifte beschouwd moet worden, zodat de
politie in ieder geval uit dien hoofde kan beschikken over nader onderzoeks- c.q.
bewijsmateriaal. Er dienen dan evenwel geen andere beletselen te zijn voor het
slachtoffer om een dergelijke verklaring af te leggen. Overigens is het voor een
slachtoffer, noch voor een getuige-aangever, een verplichting om gebruik te maken van
de faciliteiten die de B-9 regeling biedt.

Daarnaast zijn sommige slachtoffers zo murw of getraumatiseerd door al hetgeen hen is
overkomen dat zij gewoonweg niet op het idee komen om over hun situatie naar buiten



106 Mensenhandel; Eerste rapportage van de Nationaal Rapporteur

69 Hoewel ‘equality of arms’ als beginsel veeleer op direct tegenover elkaar staande procespartijen
betrekking heeft, komen belangen van slachtoffer en verdachte bij de procesvoering vaak in een
soortgelijke controversiële afweging terecht.

70 Een vreemdeling is ieder die de Nederlandse nationaliteit niet bezit en niet op grond van een
wettelijke bepaling als Nederlander wordt behandeld (art. 1 Vreemdelingenwet 2000). 

te treden of aangifte tegen de handelaar te doen. Hun situatie komt hen zo uitzichtloos
voor dat daaraan niet meer valt te ontkomen en iedere poging daartoe hen al teveel is.
Ook is het doen van aangifte in emotioneel opzicht geen sinecure. Het hele traject dat als
gevolg van een aangifte moet worden doorlopen, is emotioneel vaak erg belastend voor
het slachtoffer (zie ook Franssen, 1994). Het onder ogen zien van die consequentie kan
slachtoffers eveneens weerhouden van het doen van aangifte. En is iemand, ondanks alle
voornoemde mogelijke obstakels, dan toch genegen aangifte te gaan doen, dan blijkt
onbekendheid met de wijze waarop, de plaats waar en de procedure waarmee een nieuwe
drempel op te werpen.

De druk op het slachtoffer kan, naast het gebruik van geweld, chantage of bedreiging
daarmee, ook ontstaan vanwege de ongelijke positie die zij heeft ten opzichte van de
verdachte op het terrein van juridische hulp en bijstand. Onvoldoende kennis van regels
en procedures bij het slachtoffer, daar waar een verdachte zich veelal laat bijstaan door
niet de minste advocaat, kan resulteren in een aldus ervaren vorm van ‘unequality of
arms’69 die het slachtoffer kan weerhouden het juridische traject in te gaan. Daar komt bij
dat het slachtoffer het risico loopt dat de verdachte niet schuldig wordt bevonden of dat
zij door de verdediging in haar geloofwaardigheid wordt aangetast, zodat zij zich
daardoor opnieuw slachtoffer kan voelen van vernedering, de zogenaamde ‘secondary
victimisation’ (zie ook Follmar, 2001).

Ook de bereidheid van klanten om een verklaring af te leggen is in het algemeen om voor
de hand liggende redenen erg klein. Voor veel klanten ligt er een taboe op het naar buiten
treden over hun prostitutiebezoek, zodat zij uit vrees voor het bekend worden daarvan
weinig genegen zijn misstanden aan de kaak te stellen.

De B-9 regeling en de bedenkperiode
In paragraaf 2.8 werd reeds uiteengezet dat de B-9 regeling een tweeledige doelstelling
heeft: ze biedt faciliteiten aan vreemdelingen70 die (mogelijk) slachtoffer zijn van
mensenhandel, maar ook aan vreemdelingen die getuige zijn van dat misdrijf, voor een -
tijdelijk - verblijf in Nederland, vanuit de optiek dat hun aangiften c.q. verklaringen een
belangrijk instrument zijn voor justitie in de opsporing en vervolging van verdachten.
Enkel in die gevallen waarin het slachtoffer c.q. de getuige-aangever bereid is haar
medewerking te verlenen aan politie en justitie in de opsporing en vervolging van degene
tegen wie aangifte van mensenhandel wordt gedaan, biedt de B-9 regeling faciliteiten
voor opvang en - tijdelijk - verblijf. De regeling is daarbij zo geformuleerd dat er
bovendien, met uitzondering van de bedenkperiode, sprake dient te zijn van
daadwerkelijke opsporing en vervolging, dan wel berechting in feitelijke instantie van
degene tegen wie de aangifte is gericht. Is daarvan geen sprake, dan gelden de



4 slachtoffers van mensenhandel 107

71 In de praktijk komt dit vereiste er op neer dat er ofwel sprake moet zijn van een al lopend
onderzoek, ofwel dat de aangifte dan wel de verklaring de directe aanleiding tot het opstarten van
een onderzoek is.

72 Term, zoals gehanteerd tijdens een overleg met de contact-officieren mensenhandel van het OM
(verslag bijeenkomst d.d. 26 september 2001; archief Bureau NRM).

73 Althans, beperkt tot degenen die in Nederland in de prostitutie werkzaam zijn (geweest).

voorzieningen uit de B-9 regeling in beginsel niet.71 De B-9 regeling is daarmee geen
regeling die rechtstreeks en onverkort faciliteiten aan slachtoffers en getuige-aangevers
biedt, op basis van die status alleen.

Hoewel theoretisch niet beperkt tot deze categorie, is de B-9 regeling voornamelijk
gericht op vreemdelingen die geen titel tot verblijf in Nederland hebben, oftewel niet
legaal in Nederland verblijven. In beginsel dienen deze vreemdelingen Nederland
onverwijld te verlaten en zullen zij dus, wanneer aangetroffen, worden uitgezet. Gezien
de grote ‘vluchtigheid’72 van deze categorie vreemdelingen, zeker als zij als slachtoffer
dan wel als getuige met mensenhandel zijn geconfronteerd, is het echter voor het
opsporings- en vervolgingsonderzoek van groot belang dat zij die bereid zijn een
verklaring daarover af te leggen gedurende langere tijd ter beschikking blijven van het
OM. Dit opsporings- en vervolgingsbelang rechtvaardigt de opschorting van de
verwijdering dan wel het verlenen van een tijdelijke verblijfsvergunning voor deze
categorie van vreemdelingen. De opschorting van het vertrek uit Nederland vormt dan
ook het kernelement van de B-9 regeling.
Omdat slachtoffers van seksuele gewelddaden vaak pas na wat langere tijd hun
ervaringen kunnen uiten, voorziet de B-9 regeling voor (mogelijke) slachtoffers van
mensenhandel73 in een bedenktijd van drie maanden, waarbinnen zij dienen te besluiten
of zij wel of niet aangifte willen doen van mensenhandel. Gedurende de bedenktijd wordt
de verwijdering uit Nederland opgeschort, ongeacht of er sprake is van een reeds lopend
of op te starten opsporingsonderzoek. In die periode kunnen de (mogelijke) slachtoffers
aanspraak maken op voorzieningen in de zin van opvang en begeleiding. Die
voorzieningen stellen hen onder meer in staat te stoppen met het prostitutiewerk en
voorzien voorts in medische zorg, in het verkrijgen van informatie over de juridische
consequenties van het doen van aangifte en - bij gebleken noodzaak voor het geven van
juridisch advies – in de mogelijkheid een rechtshulpverlener in te doen schakelen. Het is
verboden om tijdens de bedenktijd te werken. Indien het (vermoedelijke) slachtoffer na
ommekomst van deze drie maanden om wat voor reden dan ook besluit niet tot aangifte
over te gaan, zal haar uitzetting worden voorbereid. Verlenging van de bedenktijd is
namelijk niet mogelijk. Bovendien wordt de bedenktijd slechts eenmalig verleend. Omdat
voorondersteld wordt dat getuige-aangevers zelf niet als slachtoffer geconfronteerd zijn
met seksuele gewelddaden, bestaat de bedenktijd niet voor hen. Zij dienen direct te
besluiten of zij al dan niet aangifte willen doen. Indien dat eerste het geval is, zal de
Minister van Justitie, via het OM, bepalen of het verblijf van de betreffende persoon met
het oog op de opsporing en vervolging gewenst is. Is dat zo, dan wordt het vertrek van de
getuige-aangever door de aangifte opgeschort. Zo niet, dan volgt uitzetting, tenzij de
vreemdeling om andere redenen aanspraak kan maken op (voorlopig) verblijf in
Nederland. Dat laatste geldt uiteraard ook voor (vermoedelijke) slachtoffers die tijdens
of na de bedenktijd afzien van het doen van aangifte.



108 Mensenhandel; Eerste rapportage van de Nationaal Rapporteur

Doet het slachtoffer of de getuige-aangever aangifte en is voldaan aan de vereisten zoals
vermeld in de aanhef van deze paragraaf, dan geldt voor hen de procedure die is
beschreven in paragraaf 2.8.

Ondanks de verplichting de vreemdeling reeds bij een geringe aanwijzing van
mensenhandel te wijzen op de mogelijkheid aangifte te doen van mensenhandel en
daarbij tevens te wijzen op de mogelijkheid van gebruikmaking van een bedenktijd, blijkt
dit in de praktijk niet altijd te gebeuren. Vanuit meerdere hulpverleningsinstellingen
wordt gemeld dat slachtoffers in een niet onaanzienlijk aantal gevallen niet zijn gewezen
op de bestaande mogelijkheden en daardoor onwetend zijn over het bestaan van de B-9
regeling of zich, wegens onbekendheid met het bestaan van de bedenktijdfase, onder
druk gezet voelen tot het doen van aangifte. In datzelfde verband wordt voorts gemeld
dat er tussen het erkennen van de B-9 status van een slachtoffer en het daadwerkelijk
afgeven van een bewijs daarvan soms een lange tijd verstrijkt. Het betreffende slachtoffer
is dan niet in staat haar status aan te tonen, waardoor moeilijkheden worden
ondervonden in het regelen van faciliteiten via uitvoeringsinstanties.

Cijfermatige informatie met betrekking tot aangifte
In Hoofdstuk 6 wordt uiteengezet waarom er geen gegevens over aantallen aangiften
mensenhandel uit het geautomatiseerde politiesysteem in onderhavige rapportage
opgenomen zijn. Mede om die reden, maar ook om enig zicht te krijgen op de aantallen
slachtoffers die geen aangifte doen, heeft het Bureau NRM in de door hem verrichte
inventarisatie navraag gedaan bij de hulpverleningsinstanties naar bij hen bekende
cijfermatige gegevens over aangiften mensenhandel. Tabel 4.4 geeft daarvan een
overzicht. 
  
Tabel 4.4 Aangifte door slachtoffers
Soort slachtoffer Schatting Registratie Totaal
Niet-Nederlands 123   97 220
Nederlands  16      3    19
Totaal 139 100 239

Uit de tabel blijkt dat van de in totaal 608 Nederlandse en niet-Nederlandse slachtoffers
van mensenhandel waarmee de instellingen in het jaar 2000 contact hebben gehad (Tabel
4.2) er 239 aangifte hebben gedaan. Dat is nog geen 40%. Opvallend daarbij is dat uit de
cijfers naar voren komt dat de aangiftebereidheid van niet-Nederlandse slachtoffers
groter is dan die van Nederlandse slachtoffers (respectievelijk 220 van de 470
slachtoffers, oftewel bijna 47% en 19 van de 138 slachtoffers, oftewel bijna 14%).
Een verklaring hiervoor is niet eenvoudig te geven. Het bestaan van de B-9 regeling, die
indirect tot doel heeft beletselen voor het doen van aangifte weg te nemen, maar die
enkel geldt voor vreemdelingen, zou hierbij een rol kunnen spelen. Maar evenzozeer is
denkbaar dat het element schaamte, gekoppeld aan het relatief grote aantal minderjarige
slachtoffers, een reden vormt voor Nederlandse slachtoffers van mensenhandel om af te
zien van aangifte.



4 slachtoffers van mensenhandel 109

74 Zoals beschreven in de B-9 regeling (paragraaf 3.1.3) dient het feit dat een mogelijk slachtoffer is
aangetroffen en gebruik wenst te maken van de bedenktijdfase door de korpschef aan de STV te
worden gemeld. Deze verplichte melding heeft mede tot doel de Nationaal Rapporteur
Mensenhandel te kunnen voorzien van informatie omtrent het gebruik maken van de bedenktijd.
Tot op het moment van deze rapportage was dergelijke informatie evenwel niet beschikbaar via
de STV. Het Bureau NRM heeft derhalve getracht via haar eigen inventarisatie nadere gegevens
hieromtrent te verkrijgen.

75 Het Bureau NRM ontving desgevraagd van de IND (INDIAC) registratiegegevens met
betrekking tot de aanvragen en verstrekkingen van vergunningen op basis van de B-17 (B-9)
regeling. Deze gegevens bleken echter moeilijk te interpreteren. Overleg met een IND-
functionaris bood niet op alle punten voldoende duidelijkheid. Nader overleg met een INDIAC-
analist is nodig. Om die reden zijn de INDIAC-cijfers niet verwerkt in onderhavige rapportage.

76 De daarop betrekking hebbende vraag werd niet voor alle slachtoffers die aangifte hebben gedaan
beantwoord. Zulks werd wel gedaan voor 187 slachtoffers (78%). Van hen kregen er 138 (74%) een
voorlopige vergunning tot verblijf (op basis van de B-17 regeling). De aanvraag van 23 slachtoffers
(12%) werd afgewezen, terwijl het in 26 gevallen (14%), om overigens onbekende redenen, niet tot
een aanvraag is gekomen. Van deze aantallen zijn er 95 gebaseerd op schattingen, terwijl 92
gevallen als zodanig zijn geregistreerd.

In de inventarisatie was voorts de vraag opgenomen hoeveel slachtoffers van de in de B-9
regeling geboden bedenktijd gebruik hebben gemaakt.74 Er wordt melding gemaakt van
154 slachtoffers die hiervan gebruik hebben gemaakt (schatting 59 en registratie 95). Dit
betekent dat 70% van de slachtoffers die uiteindelijk aangifte hebben gedaan, zulks eerst
hebben gedaan na gebruikmaking van de bedenkperiode. Dit betekent tevens dat 30%
van de slachtoffers geen gebruik heeft gemaakt van de bedenkperiode. Zij kunnen
daarvan hebben afgezien, omdat ze bereid waren direct aangifte te doen, doch ook is
mogelijk dat zij niet, dan wel onvoldoende, op de hoogte waren van het bestaan van de
bedenkperiode. Voorts kan niet worden uitgesloten dat zij, hoewel slachtoffer zijnde,
aangifte hebben gedaan als getuige-aangever en om die reden niet in aanmerking
kwamen voor een bedenktijd.

Aan slachtoffers die besluiten aangifte te doen van mensenhandel wordt, voor zover er
sprake is van een strafrechtelijk opsporings- of vervolgingsonderzoek naar of berechting
in feitelijke aanleg van de verdachte van het strafbare feit waarvan aangifte is gedaan, een
verblijfsvergunning voor bepaalde tijd verleend. De aangifte wordt ambtshalve
aangemerkt als een aanvraag tot het verlenen van die verblijfsvergunning.75 Uit de
inventarisatie kwam naar voren dat het doen van aangifte door slachtoffers in ruim een
kwart van de gevallen niet leidt tot het verlenen van een voorlopige verblijfsvergunning.76

De reden hiervoor is onduidelijk, maar zal enerzijds samenhangen met de wijze waarop
de aanvragen worden beoordeeld - mede in relatie tot de criteria die aan de
vergunningverlening worden gesteld - en die kennelijk soms toch nog tot afwijzing leidt
en anderzijds ongetwijfeld ook met de onbekendheid van de uitvoerende instantie(s) met
de B-9 regeling.
Soortgelijke gegevens over getuige-aangevers zijn niet beschikbaar.

In het verlengde van het bovenstaande werd de hulpverleningsinstellingen de vraag
voorgelegd in hoeverre er naar hun ervaring dan wel inschatting na de opheffing van het
bordeelverbod verschuivingen zijn opgetreden in de aantallen slachtoffers en prostituees
waarmee zij contact hebben. Tabel 4.5 geeft aan welke verschuivingen de



110 Mensenhandel; Eerste rapportage van de Nationaal Rapporteur

77 Vierenveertig organisaties hebben deze vraag beantwoord.
78 Omdat meerdere van genoemde situaties/signaleringen van toepassing kunnen zijn, sommeren de

signaleringen niet tot 44.

hulpverleningsinstanties hebben geconstateerd sinds 1 oktober 2000, in vergelijking tot
de periode daarvoor (1 januari 2000 - 1 oktober 2000).

Tabel 4.5 Zijn er verschuivingen opgetreden? (N=44)77

Signalering Aantal78 
Geen verandering totaal aantal slachtoffers 12                              
Toename niet-Nederlandse slachtoffers 8                              
Afname niet-Nederlandse slachtoffers 2                              
Toename Nederlandse slachtoffers 3                              
Afname Nederlandse slachtoffers 2                              
Geen verandering totaal aantal prostituees 11                              
Toename buitenlandse prostituees 7                              
Afname buitenlandse prostituees 2                              

De betekenis die aan de constateringen mag worden gegeven moet gerelateerd worden
aan de vrij korte periode waarover de hulpverleningsinstanties deze hebben kunnen doen
(de inventarisatie vond in juni 2001 plaats). Wat betreft het aantal slachtoffers is het
opvallend dat twaalf van de 44 hulpverleningsinstanties aangeven dat er daarin geen
veranderingen zijn opgetreden. De instanties die wel veranderingen hebben
geconstateerd, geven wat vaker aan dat het om een toename, dan om een afname gaat,
met name ten aanzien van niet-Nederlandse slachtoffers. Deze verschillen in
constateringen kunnen wellicht verklaard worden door regionale verschillen. Of
geconstateerde verschuivingen samenhangen met de afschaffing van het bordeelverbod
op 1 oktober 2000 is niet aan te geven. Het is aan de hand van deze uitkomsten dan ook
moeilijk te voorspellen wat de (landelijke) trend zal zijn op dit terrein. Vooralsnog wordt
derhalve volstaan met de enkele presentatie van de gegevens. Ook uit de antwoorden met
betrekking tot de aantallen prostituees zijn geen eenduidige conclusies te trekken. Wel
wordt opgemerkt dat de optie toe- of afname van het aantal Nederlandse prostituees niet
is genoemd. In dit verband is vermeldenswaard dat van de zijde van de exploitanten
wordt aangegeven dat het voor hen sinds 1 oktober 2000 zeer moeilijk is prostituees te
werven die volgens de geldende regels mogen werken. Daarbij wordt dan veelal gewag
gemaakt van uitstroom naar de moeilijk controleerbare escort-sector of de ondergrondse
(illegale) sector. Uit mondelinge informatie van de Mr. A. de Graafstichting komt
daarentegen naar voren dat door haar vooralsnog geen signalen van opmerkelijke
verschuivingen naar de escort zijn opgevangen.

4.6 Internationale ontwikkelingen

Op internationaal terrein zijn, naast of in aanvulling op de quasi ontelbare initiatieven die
in het (recente) verleden al zijn genomen, vele ontwikkelingen gaande met betrekking tot
de status en de positie van het slachtoffer van mensenhandel. In steeds meer landen staat
het ontwerpen van slachtofferregelingen, al dan niet ingegeven door die internationale
ontwikkelingen, hoog op de agenda. Internationale organisaties laten zich hierbij niet



4 slachtoffers van mensenhandel 111

79 Kaderbesluit van de Raad van de Europese Unie van 15 maart 2001, Pb. Nr. L 082 d.d. 22 maart
2001. Dit besluit richt zich tot slachtoffers van strafrechtelijke vergrijpen in het algemeen, niet
specifiek tot slachtoffers van mensenhandel. 

80 Proposal for a Council Directive on the short-term residence permit issued to victims of action to
facilitate illegal immigration or trafficking in human beings who cooperate with the competent
authorities (COM(2002) 71 final d.d. 11 februari 2002). Het document is te vinden op de web-site:
http://europa.eu.int/eur-lex/en/com/pdf/2002/com2002_0071en01.pdf.

81 Zie het Explanatory memorandum, paragraaf 1.1.: Nature of the phenomenon.
82 Mondelinge informatie vanuit de Directie Mensenrechten van de Raad van Europa.

onbetuigd. Zo bevat het VN-Protocol inzake mensenhandel (zie § 2.10.1) diverse
bepalingen die de lidstaten verplichten maatregelen te nemen met betrekking tot bijstand
aan en bescherming van slachtoffers van mensenhandel, de (verblijfs)status in het
destinatieland en de veilige repatriëring van het slachtoffer naar het thuisland. De
Europese Commissie heeft, naast het voorgestelde Kaderbesluit inzake bestrijding van
mensenhandel (zie § 2.10.2) en het mede op slachtoffers van mensenhandel van
toepassing zijnde Kaderbesluit inzake de status van het slachtoffer in de strafprocedure,79

recent een voorstel voor een richtlijn inzake tijdelijke (kortlopende)
verblijfsvergunningen voor onder meer slachtoffers van mensenhandel die samenwerken
met de bevoegde instanties ingediend.80 Het voorstel is geplaatst in de context van de
illegale immigratie en legt in dat verband een koppeling zowel met mensenhandel als met
(een bijzondere categorie van) mensensmokkel. Voorts wordt de mogelijkheid van het
verschaffen van een tijdelijke verblijfsvergunning aan het slachtoffer direct gerelateerd
aan haar medewerking aan de opsporing en vervolging van de verdachte, waarvoor
zowel het belang van het slachtoffer bij opsporing en vervolging, alsmede dat van de
opsporingsinstanties bij de medewerking van het slachtoffer, als reden worden
genoemd.81

Ook binnen de Raad van Europa wordt momenteel, op verzoek van het Committee of
Ministers, door de Steering Committee for Equality between Women and Men, in
samenwerking met de Steering Committee for Human Rights en de European Committee on
Crime Problems de wenselijkheid bestudeerd van het opstellen van een verdrag inzake
mensenhandel, waarbij de bestaande juridische instrumenten op dit terrein, met name
het VN-Protocol inzake mensenhandel, in de studie worden meegenomen.82 Het óf, de
vorm en de inhoud van dit (Europees) verdrag zijn nog niet bekend en zullen mede
worden bepaald aan de hand van de uitkomsten van een haalbaarheidsstudie die in het
voorjaar van 2002 wordt verricht. De uitkomsten van deze studie zullen eerst op 31 mei
2002 worden gepresenteerd; het is dan ook nog niet bekend of het mogelijke verdrag ook
regels met betrekking tot slachtofferzorg en -bijstand zal gaan bevatten.

De rode draad in en achtergrond van deze nationale en internationale regelingen is dat er
meer aandacht voor het slachtoffer dient te zijn in de aanpak van mensenhandel. Hoewel
zuiver humanitaire en sociale aspecten in dat opzicht een belangrijke rol spelen, wordt in
de meeste regelingen nadrukkelijk een koppeling gemaakt met de opsporing en
vervolging van de daders. Vanuit de redenering dat de medewerking van slachtoffers
onontbeerlijk is in de strijd tegen mensenhandel en de ontmanteling van achterliggende
netwerken, tracht men door het bieden van bepaalde faciliteiten in de sfeer van (tijdelijk)
verblijf, opvang en bijstand de terughoudendheid bij slachtoffers in het doen van aangifte
of in het anderszins verlenen van medewerking aan de opsporing en vervolging te



112 Mensenhandel; Eerste rapportage van de Nationaal Rapporteur

83 Tijdens het meer genoemde BNRM-symposium werd dit tijdens een van de workshops door een
deelnemer als volgt verwoord: “Het beleid moet niet op de strafrechtelijke procedure worden
afgestemd, maar op het slachtoffer. Het belang van het slachtoffer moet centraal staan, waarbij
perspectief, zekerheid en veiligheid voorop staan.”

84 General Assembly Declaration of 29 November 1985 (A/RES/40/34).

verminderen. Die faciliteiten worden dan ook meestal niet ongeconditioneerd geboden
aan slachtoffers, maar afhankelijk gesteld van hun medewerking aan de strafprocedure.
Deze insteek ontlokt menige hulpverleningsinstantie de reactie dat deze te eenzijdig is en
geen recht doet aan het slachtoffer als zodanig en aan hetgeen zij heeft moeten
doorstaan. Hulp en bijstand aan het slachtoffer moeten in hun optiek voorop staan en
mogen niet afhankelijk worden gemaakt van medewerking aan strafrechtelijke
procedures.83 Ondersteuning voor deze redenering kan worden gevonden in de UN
Declaration of Basic Principles of Justice for Victims of Crime and Abuse of Power,84 waarin
aanbevelingen zijn opgenomen voor (onder meer) de behandeling van slachtoffers van
misdrijven. Van andere zijde wordt daar tegen in gebracht dat alleen adequate opsporing
en vervolging een einde kunnen maken aan het vóórkomen van mensenhandel. Voor dat
doel is ook informatie van slachtoffers zelf onontbeerlijk, zodat het in de rede ligt dat
gezocht wordt naar hun medewerking in dezen. Bovendien - zo zou men kunnen stellen -
kan het begrip slachtoffer moeilijk anders dan een strafrechtelijke connotatie hebben. 

4.7 Knelpunten en aandachtspunten

De knelpunten in relatie tot slachtoffers van mensenhandel die onderstaand worden
opgesomd zijn afkomstig uit informatie dienaangaande, verkregen uit de inventarisatie
van Bureau NRM en tijdens het symposium van het Bureau NRM. Voorts kwamen veel
van de navolgende punten aan de orde in gesprekken met sleutelpersonen bij
hulpverleningsinstelling, politie en justitie, werden deze geconstateerd uit eigen
bevindingen van het Bureau NRM of kwamen naar voren in publicaties. Hierna
opgesomde knelpunten zijn niet in alle gevallen uitgebreid in de tekst van onderhavig
hoofdstuk verwerkt. Daar waar zulks het geval is, wordt het knelpunt van nadere
toelichting voorzien. Ten behoeve van de overzichtelijkheid is in de knelpunten een
onderverdeling aangebracht in een drietal categorieën: onderzoek, preventiemaatregelen
en registratiegegevens slachtoffers, de positie van slachtoffers als zodanig, maar ook in
relatie tot het (straf)rechtelijke traject en minderjarigen en gedwongen seksuele
exploitatie.

Onderzoek, preventiemaatregelen en registratiegegevens slachtoffers
- Op diverse punten in relatie tot de problematiek van mensenhandel in ruime zin

bestaat onvoldoende of geen concreet zicht. Nader onderzoek is dan ook
aangewezen. Met betrekking tot slachtoffers kunnen genoemd worden specifieke
onderwerpen als minderjarige slachtoffers van mensenhandel, waaronder AMA’s een
bijzondere categorie vormen, mannelijke slachtoffers, de mate waarin en de redenen
waarom al dan niet gebruik wordt gemaakt van de B-9 regeling en integratie dan wel
terugkeer van slachtoffers.



4 slachtoffers van mensenhandel 113

85 Een voorbeeld van dit laatste is de VER, die in haar Nieuwsbrieven regelmatig wijst op het
bestaan en de gevaren van mensenhandel, niet enkel voor de betrokken slachtoffers, maar ook
voor de bedrijfsvoering van de seksinrichting (VER, div. jr.).

- Vanuit het veld wordt aangegeven dat van overheidswege onvoldoende aandacht
wordt besteed aan preventiemaatregelen en voorlichting. Dit betreft op de eerste
plaats gerichte preventiemaatregelen richting de potentiële ‘doelgroepen’ van de
handelaren, zowel in de herkomstlanden als ook in Nederland. Daarnaast ontbreekt
voorlichting voor prostituanten en exploitanten, behalve op die punten waar de
branche daarvoor zelf het initiatief heeft genomen.85 Ook algemene
publieksvoorlichting, teneinde een vorm van bewustzijn te creëren bij het grote
publiek over het bestaan en de kenmerken van het verschijnsel mensenhandel,
ontbreekt momenteel volledig.

- Er bestaat geen betrouwbaar landelijk overzicht van het aantal slachtoffers van
mensenhandel. Het door de STV gehanteerde registratiesysteem dat hiervoor als
meest aangewezen bron zou moeten dienen wordt niet systematisch gevoed met
informatie. Gedeeltelijk wordt dit veroorzaakt door het feit dat slachtoffers van
mensenhandel niet in alle gevallen bekend zijn, dan wel zich bekend maken. Voorts
meldt een aantal hulpverleningsinstanties bijvoorbeeld bij hen opgevangen c.q. door
hen bijgestane slachtoffers niet centraal aan bij de STV, terwijl STV bij melding van
slachtoffers rechtstreeks aan haar de melder eerst doorverwijst naar regionale
hulpverleningsinstanties, alvorens tot registratie over te gaan. Ook de politie meldt
niet in alle gevallen door haar aangetroffen (mogelijke) slachtoffers aan bij de STV.
Specifiek met betrekking tot Nederlandse slachtoffers kan dit worden veroorzaakt
door het feit dat de B-9 regeling geen verplichting tot aanmelding bij de STV kent van
Nederlandse slachtoffers; de B-9 regeling is nu eenmaal een regeling in het kader van
de vreemdelingenwetgeving. Voorts kan het door de STV gehanteerde systeem
dubbeltellingen nog niet voorkomen, zodat beschikbare gegevens geen betrouwbare
overzichten opleveren. Verder is de wijze van registreren op dit moment niet zodanig,
dat daaruit, anders dan aantallen aangemelde slachtoffers en hun land van herkomst,
meer specifieke overzichten gegenereerd kunnen worden, zoals het geslacht en de
leeftijd van aangemelde slachtoffers. Het gehanteerde registratiesysteem is voorts
nog niet geautomatiseerd. Daaraan wordt overigens wel gewerkt; hierover
uitgebreider in Hoofdstuk 6.

- Informatie over de verblijfsrechtelijke status van slachtoffers van mensenhandel, over
het gebruik van de faciliteiten die de B-9 regeling biedt aan getuige-aangevers en
slachtoffers die meewerken aan opsporing en vervolging, alsmede over de
gebruikmaking van de bedenktijdfase die de B-9 regeling biedt, is zeer versnipperd
aanwezig over diverse instanties en afdelingen binnen organisaties. Het verzamelen
van die informatie en het onderling koppelen daarvan is om die reden niet eenvoudig
te bewerkstelligen en daarenboven zeer tijdrovend. Bovendien is de betrouwbaarheid
van deze gegevens niet volledig gegarandeerd.

De positie van slachtoffers
- Het is niet altijd eenvoudig vast te stellen of iemand als slachtoffer van mensenhandel

is aan te merken. Weliswaar bestaat een (niet limitatieve) lijst van signalen die
mogelijkerwijs kunnen duiden op slachtofferschap van mensenhandel, doch er ligt



114 Mensenhandel; Eerste rapportage van de Nationaal Rapporteur

86 Centrale Cel Mensenhandel, nr. 5 (2001). Eenzelfde boodschap werd verkondigd door Hammell,
onderzoeker bij Status of Women Canada, tijdens de Workshop Human Trafficking and Border
Control, gehouden in het kader van de Sixth International Metropolis Conference, 26-30 November
2001, Rotterdam.  

een schemerveld tussen het duidelijk moeten werken onder dwang of bedreiging en
die gevallen waarin er sprake is van een absoluut vrije keuze of van enige lichte druk
(druk der omstandigheden) op betrokkene om werkzaam te zijn in de prostitutie.
Wanneer de dienstdoende opsporingsambtenaar wordt geconfronteerd met iemand
die mogelijkerwijs slachtoffer van mensenhandel zou kunnen zijn, zal hij op basis van
de feiten en omstandigheden van het geval de eerste afweging moeten maken. De
mate waarin de omstandigheden die de dwang of de vrije keuze bepalen op dat
moment kenbaar zijn, speelt daarbij een rol, evenals de vraag of er voor betrokkene
een mogelijkheid was of is zich daaraan te onttrekken. De genoemde
terughoudendheid van (mogelijke) slachtoffers in het verschaffen van informatie over
hun toestand draagt echter bij aan de moeilijkheid hun situatie in te schatten. In dit
verband biedt het criterium ‘mogelijk slachtoffer’, zoals gehanteerd in de B-9
regeling, overigens wel de nodige ruimte voor beoordeling, doch vastomlijnde criteria
voor de bepaling van slachtofferschap zijn er niet. Het niet (tijdig) duidelijkheid
verschaffen over de status van het slachtoffer leidt er in de praktijk tevens toe, dat er
vertraging ontstaat in de toewijzing van financiële middelen voor de uitvoering van de
B-9 regeling. Dit stelt de hulpverleningsinstanties die de feitelijke hulp en bijstand
verlenen voor financiële problemen.

- Niet alle personen die op een of andere wijze, anders dan op basis van eigen keuze of
volstrekte vrijwilligheid, worden geronseld voor prostitutie-activiteiten voelen zich
slachtoffer van uitbuiting. Sommigen weten goed wat van hen verwacht wordt en
verkiezen een dergelijk leven boven het leven dat ze in hun thuisland kunnen leiden.
Ook als niet alle omstandigheden waaronder ze moeten werken ideaal te noemen zijn,
hoeft er vanuit hun perspectief geen sprake te zijn van uitbuiting of van
ongeoorloofde exploitatie.86 In de vaststelling van het slachtofferschap wordt
uitgegaan van de Westerse maatstaven daaromtrent en wordt met de eigen perceptie
van betrokkene slechts in beperkte mate rekening gehouden. Vanuit het oogpunt van
slachtofferhulp, en dan met name om deze zo effectief mogelijk te laten zijn voor het
individuele slachtoffer, maar ook gericht op het opsporings- en vervolgingsbelang,
werd vanuit het veld geopperd of dit niet enige nuancering zou behoeven.

- De kennis en ervaring bij de instanties die belast zijn met de uitvoering van de B-9
regeling en de daarin voorziene faciliteiten is niet in alle gevallen optimaal. Dit leidt
enerzijds tot vertragingen in het wijzen op het bestaan van de regeling in de daarvoor
in aanmerking komende gevallen, anderzijds tot vertraging in de toekenning van de
daarin voorziene faciliteiten. Het slachtoffer kan zo in een onduidelijke positie komen
te verkeren, die zowel voor de voortgang van de procedure, als voor regeling van de
financiële aspecten hinderlijk is.

- De bereidheid van slachtoffers en getuigen om aangifte te doen of een verklaring af te
leggen is over het algemeen klein. Daarvoor zijn diverse redenen te noemen, die terug
zijn te voeren op angst en schaamte. Voorts is het ook zo, aldus het commentaar van
de zijde van de hulpverlening, dat de medewerking het slachtoffer c.q. de getuige
uiteindelijk in de meeste gevallen ‘niets oplevert’. Bijkomend nadeel is dat slachtoffers



4 slachtoffers van mensenhandel 115

die om welke reden dan ook niet wensen mee te werken aan het traject van opsporing
en vervolging van verdachten, geen aanspraak kunnen maken op voorzieningen en
faciliteiten op basis van de B-9 regeling. De hulpverleningsinstanties, die in beginsel
wel bereid zijn de nodige hulp aan deze slachtoffers te verschaffen, worden dan
evenwel geconfronteerd met financiële problemen; voor slachtoffers en getuigen die
niet ‘in de B-9 regeling zitten’ ontvangen zij geen financiële bijdrage.  

- Vanuit met name de hulpverlening, maar ook door de politie, wordt als knelpunt
aangegeven dat slachtoffers die gebruik maken van de faciliteiten van de B-9 regeling
niet mogen werken. Ook de mogelijkheden voor een zinvolle dagbesteding zijn niet
uitgebreid. Dit leidt er enerzijds toe dat sommige vrouwen, hoewel slachtoffer of
getuige van mensenhandel, afzien van het doen van aangifte of het afleggen van een
verklaring, anderzijds dat vrouwen in de periode dat ze gebruik maken van de B-9
faciliteiten uit de regeling stappen en daarmee ook verdwijnen uit het zicht van de
opsporingsautoriteiten en de hulpverleningsinstanties. In dat opzicht helpt de B-9
regeling illegale vrouwen die als slachtoffer van mensenhandel uit de prostitutie
willen stappen niet. Wanneer het (vermeende) slachtoffer blijft doorwerken in de
prostitutie of op een later tijdstip opnieuw wordt aangetroffen in de prostitutie kan
dat van invloed zijn op de geloofwaardigheid wat betreft haar slachtofferschap en
daarmee ook op de ingeschatte betrouwbaarheid van haar eventuele (eerdere)
verklaringen.

- Gemeld werd voorts als knelpunt dat de B-9 regeling voor de meeste slachtoffers en
getuigen van mensenhandel geen perspectief biedt op de langere termijn. De kans om
bij beëindiging van de strafrechtelijke procedure definitief in Nederland te mogen
blijven, is erg klein. Hoewel de meeste slachtoffers en getuigen dus uiteindelijk
moeten terugkeren naar hun land van herkomst, is het systeem van de B-9 regeling
ook daar niet op ingericht. Het gebrek aan werk- en dagbestedingsmogelijkheden
bereidt hen niet op die terugkeer voor, waardoor de kans bestaat dat zij, bij gebrek
aan toekomstperspectieven, bij terugkeer in hun land van herkomst opnieuw ten
prooi vallen aan mensenhandelaars. Ook op een eventueel permanent verblijf in
Nederland, na afloop van de strafrechtelijke procedure, - zo luidt de kritiek - bereidt
de (soms lang lopende) B-9 regeling niet voor: een sociaal traject, gericht op integratie
in de Nederlandse maatschappij, ontbreekt.

- Vanuit de hulpverlening wordt als knelpunt naar voren gebracht het feit dat er geen
toegang bestaat tot hulpverlening voor slachtoffers die niet over een geldige
verblijfstitel in Nederland beschikken, maar - om welke reden dan ook - geen gebruik
willen maken van de B-9 regeling. Hoewel hulpverleningsinstellingen deze
slachtoffers in een aantal gevallen wel (enige vorm van) hulp bieden, kan dat niet
structureel gebeuren, omdat daarvoor uit hoofde van de B-9 regeling, noch op basis
van andere regelingen, geld beschikbaar wordt gesteld. De positie van deze
slachtoffers wordt daardoor gemarginaliseerd.

- Hoewel Nederland slachtoffers van mensenhandel in principe ziet en behandelt als
slachtoffers en niet als illegale vreemdelingen, komt het toch voor dat zij in eerste
instantie als ongewenste vreemdeling, zonder de voor verblijf benodigde papieren,
worden behandeld. Dat kan betekenen dat zij pas in tweede instantie worden herkend
als mogelijke slachtoffers en worden gewezen op de mogelijkheden die deze status
hen biedt, maar ook dat zij als illegale vreemdeling worden uitgezet voordat zij als
slachtoffer mensenhandel zijn herkend. Dit frustreert niet enkel het beleid gericht op



116 Mensenhandel; Eerste rapportage van de Nationaal Rapporteur

87 Briefing Note ‘New challenges: HIV/AIDS and drugs’ van de NGO Group for the Convention of the
Rights of the Child en ECPAT International voor het 2e Wereldcongres tegen Commerciële Seksuele
Uitbuiting van Kinderen in december 2001 in Yokohama.

opvang van en hulpverlening aan slachtoffers, maar tevens de opsporing en
vervolging van mogelijke daders van mensenhandel.

Minderjarigen en gedwongen seksuele exploitatie
- Er is te weinig gespecialiseerde opvang voor minderjarige slachtoffers van

mensenhandel. Deze categorie van slachtoffers verdient, vanwege de specifieke
kenmerken van en problemen die hun slachtofferschap voor de jonge persoon met
zich brengen, speciale aandacht, opvang en begeleiding. In deze groep vormen de
AMA’s een aparte categorie. Enerzijds zitten zij in een vreemdelingenrechtelijk
traject met daaraan verbonden condities en regelingen, anderzijds verdient hun
kwetsbaarheid als (mogelijk) slachtoffer van mensenhandel een gerichte en adequate
aanpak vanuit de optiek van het slachtofferschap.

- Een fenomeen dat als knelpunt wordt gesignaleerd in met name Afrikaanse landen en
dat naast een grote mate van seksueel misbruik van minderjarigen in het algemeen
ook leidt tot een toename van het aantal verhandelde minderjarigen, is de mythe dat
het hebben van gemeenschap met een maagd besmettelijke seksuele aandoeningen,
waaronder HIV en AIDS, zou kunnen doen genezen. Deze mythe leidt tot een steeds
stijgende vraag naar jeugdigen voor seksuele dienstverlening. Dit is overigens een
ontwikkeling die vooralsnog wordt geschetst voor landen waar grote aantallen met
HIV of AIDS besmette personen wonen.87

Tot slot kan als knelpunt worden vermeld de ook recent in de media veelvuldig
aangekaarte onveiligheid van asielzoekerscentra. Daarbij worden als factoren met name
genoemd de vaak afgelegen, maar met het oog op de nabijheid van uitvalswegen vaak ook
centrale, ligging, de niet sekse-gescheiden, multiculturele opvang, alsmede het feit dat de
centra gebouwlijk, maar ook vanwege hun grootte, vaak moeilijk zijn te controleren.
Specifiek met betrekking tot minderjarige asielzoekers wordt in dit verband voorts als
factor genoemd het feit dat AMA’s veelal niet gescheiden worden opgevangen van
meerderjarige asielzoekers en vluchtelingen. 



1 Voorheen de Centrale Inlichtingen Dienst (CID).
2 Zoals een dadergroepanalyse of een zaaksvergelijkende analyse.
3 Deze teams hebben als taak ondersteuning van de politie.
4 Het Interregionaal Recherche Team Noord en Oost Nederland (IRT-NON) is zo’n kernteam. Het

bestrijdt de georganiseerde misdaad, met als speciale aandachtsgebieden de regio’s Centraal- en
Oost-Europa, Turkije en het Midden-Oosten en - inhoudelijk - mensensmokkel. Het team
verrichtte in het recente verleden echter ook wel onderzoek naar mensenhandel.

5 Andere aandachtsgebieden waarvoor een BRT kan worden ingesteld zijn: overvallen,
kinderporno, synthetische drugs, vuurwapens, woninginbraken, voertuigcriminaliteit en
milieucriminaliteit. Het werken met BRT’s staat wat mensenhandel betreft in de kinderschoenen.
Op het terrein van kinderporno en overvalcriminaliteit is al ervaring opgedaan. Op de overige
aandachtsgebieden is nog niet met BRT’s gewerkt (stand van zaken medio 2001).

6 De aanzet tot een BRT wordt in principe gegeven door het Informatie Knooppunt Politie (IKP),
de locatie waar informatie uit de regionale informatiedesks wordt gebundeld. Op basis van deze
informatie worden overzichtsanalyses gemaakt. Projectvoorbereidingsgroepen verzamelen
vervolgens informatie die, na analyse, leidt tot inzichtanalyses (een dadergroepanalyse en/of een
zaaksvergelijkende analyse). De politieregio die ‘de grootste probleemhouder’ is van het dossier
wordt benaderd om als mogelijk adoptiekorps te gaan fungeren. Het adoptiekorps maakt een
projectvoorstel met daarin een plan van aanpak. In samenwerking met het IKP wordt een

5 Opsporing en vervolging

5.1 Inleiding

In dit hoofdstuk staan de opsporing en vervolging van mensenhandel centraal. Daaraan
gaat signalering vooraf. Signalering van mensenhandel kan op verschillende manieren
plaats vinden: via aangiftes of getuigenverklaringen, via controles in het
prostitutiemilieu, via meldingen door het Bureau Bijzondere Zaken van de Immigratie-
en Naturalisatiedienst van het Ministerie van Justitie, via het Mobiel Toezicht
Vreemdelingen (controle aan de grenzen) door de Koninklijke Marechaussee (Kmar) en
via (anonieme), bij de Centrale Inlichtingen Eenheid (CIE)1 binnengekomen, tips.
Signalen van mensenhandel kunnen ook naar voren komen in lopende verkennende of
opsporingsonderzoeken met betrekking tot andere delicten, bijvoorbeeld bij een
misdaadanalyse2, bij het uitluisteren van taps, tijdens een verhoor, of bij een analyse van
geldstromen in relatie tot een verdachte of een criminele organisatie.
Bij de op de signalering volgende opsporing kunnen bijna alle politieonderdelen een rol
spelen: de vreemdelingenpolitie, de zedenpolitie, de basispolitie, de recherche en de
Bureaus Financieel Onderzoek (BFO), maar ook de Grens Overschrijdende
Criminaliteitsteams (GOC’s) van de Koninklijke Marechaussee3. Een
opsporingsonderzoek wordt bij voorkeur uitgevoerd door een multidisciplinair
samengesteld team en bij grootschalige georganiseerde mensenhandel is inzet van een
kernteam opportuun (aldus de Handleiding aanpak van mensenhandel van de vergadering
van Procureurs-Generaal, 1995)4. In regio-overstijgende zaken betreffende
mensenhandel kunnen bovenregionale teams (BRT’s) worden ingesteld.5 Het moet
daarbij gaan om strafbare feiten die in samenhang door dezelfde daders of dadergroepen
zijn gepleegd in meer dan één regio (in de regel minimaal drie) en waarvan de aanpak de
spankracht van een gemiddelde regio te boven gaat.6



118 Mensenhandel; Eerste rapportage van de Nationaal Rapporteur

bijeenkomst georganiseerd met de ‘mede-probleemhouders’. Daar wordt het projectvoorstel
gepresenteerd en worden afspraken gemaakt over de participatie van de regio’s binnen het te
vormen BRT. Adoptiekorps en lokaal OM bieden het voorstel aan de Commissie Bovenregionale
Opsporing (CBO) aan. Deze besluit, mede op basis van een IKP advies, over de wenselijkheid een
BRT in te stellen. Het adoptiekorps levert de projectleider en biedt onderdak aan het BRT (IKP-
presentatie tijdens een bijeenkomst van het Project Prostitutie Mensenhandel van de Nederlandse
politie, 2001). Overigens kunnen ook individuele politieregio’s een samenwerkingsverband
aangaan en bij de CBO een projectvoorstel indienen om te komen tot een BRT.

Opsporingsonderzoek vindt plaats onder leiding van het Openbaar Ministerie (OM).
Binnen de arrondissementsparketten zijn contactofficieren mensenhandel aangewezen.
In een aantal arrondissementen vervullen deze officieren een louter coördinerende rol op
het terrein van de aanpak van mensenhandel. In andere arrondissementen ‘draait’ de
contactofficier mensenhandelzaken zelf, of worden door deze de zaken verdeeld met en
onder overige zaaks- of gebiedsofficieren van justitie. 
Het OM is tevens belast met de vervolging van mensenhandel, dat wil zeggen het
voorbereiden en aanhangig maken van een zaak ter beoordeling door de rechter. Deze
doet een uitspraak waartegen vervolgens beroep openstaat.

In paragraaf 5.2 wordt eerst de beleidsmatige context geschetst van het werk van OM (§
5.2.1) en politie (§ 5.2.2), met aandacht voor de recente ontwikkelingsgeschiedenis
daarvan. In de daarop volgende paragraaf 5.3 wordt een aantal onderzoeksresultaten
gepresenteerd. Het gaat om deels kwalitatieve, deels kwantitatieve gegevens met
betrekking tot opsporingsonderzoeken rond mensenhandel (§ 5.3.1) en met betrekking
tot de vervolging van verdachten (§ 5.3.2). Daarbij komen ook de rechterlijke uitspraken
in eerste aanleg aan de orde. In paragraaf 5.4 wordt ingegaan op knelpunten en
aandachtspunten in relatie tot opsporing en vervolging. Vervolgens wordt in paragraaf
5.5 aandacht besteed aan een aantal internationale ontwikkelingen.
 

5.2 Beleid OM en politie

Binnen OM en politie bestaat al geruime tijd beleid betreffende de aanpak van wat
aanvankelijk ‘vrouwenhandel’ en later ‘mensenhandel’ werd genoemd. In het navolgende
worden de beleidsmatige context en de recente geschiedenis daarvan geschetst voor
achtereenvolgend het OM en de politie.

5.2.1 OM
In 1987 stelde de toenmalige vergadering van Procureurs-Generaal een werkgroep in om
a) inzicht te geven in de aard en omvang van het verschijnsel vrouwenhandel en b) een
onderzoek in te stellen naar de wenselijkheid om te komen met richtlijnen voor
opsporing en vervolging van vrouwenhandel. De werkgroep rapporteerde in 1988. Het
rapport bevatte onder meer een voorstel voor het uitvaardigen van richtlijnen ter zake
van opsporing en vervolging.

In 1989 verschenen, in een modelbrief van de Procureurs-Generaal aan de
hoofdofficieren van justitie, de eerste Richtlijnen voor de opsporing en vervolging van



5 opsporing en vervolging 119

vrouwenhandel (24 mei 1989). Daarin wordt overigens opgemerkt dat onder (toen nog)
art. 250ter Sr., zowel vrouwenhandel als handel in minderjarigen van het mannelijk
geslacht strafbaar gesteld is, zodat hetgeen in de richtlijnen ten aanzien van
vrouwenhandel wordt gesteld mutatis mutandis ook geldt voor handel in minderjarigen
van het mannelijk geslacht. In de richtlijnen wordt onder meer aangegeven wie als
schuldig aan vrouwenhandel kan worden beschouwd, hoe plaatselijke controles in de
seksbranche plaats kunnen vinden en welke rol deze kunnen vervullen in de opsporing
van vrouwenhandel. Tevens is er aandacht voor de positie van het slachtoffer: gewezen
wordt op het belang van goede opvang en begeleiding van slachtoffers.

In 1995 verschenen, naar aanleiding van de wetswijziging in 1994, herziene richtlijnen
van de Procureurs-Generaal: de Handleiding aanpak van mensenhandel (1 juni 1995). De
richtlijnen kennen een drieledige doelstelling, te weten: oprollen van achterliggende
organisaties, bescherming van slachtoffers en afromen van financieel voordeel. Ze
bevatten een beschrijving van relevante wettelijke bepalingen, van signalen die kunnen
duiden op mensenhandel, alsmede aanwijzingen voor de opsporing en vervolging van
het delict. 

In 1999 verscheen een nieuwe aanwijzing van het College van Procureurs-Generaal: de
Aanwijzing aanpak mensenhandel en andere vormen van uitbuiting in de prostitutie. In de
aanwijzing wordt een vierledige doelstelling geformuleerd: naast bescherming van
slachtoffers, blootleggen van criminele handelingen en motieven van
handelaren/exploitanten en oprollen van achterliggende (criminele) organisaties en het
afromen van financieel voordeel ook speciale en generale preventie. In de aanwijzing
wordt ook expliciet gewezen op het belang van samenwerking en eenduidigheid in
politieel, justitieel en bestuurlijk beleid, alsmede op de exploitant als centrale schakel in
het marktmechanisme rond uitbuiting in de seksindustrie (College van Procureurs-
Generaal, 1999). Zowel op dit punt als wat betreft de aandacht voor preventie en voor de
positie van slachtoffers, is deze aanwijzing in lijn met de opstelling en adviezen van de
Politiële Beleids- en Adviesgroep Mensenhandel (PBAM) (zie volgende subparagraaf). In de
aanwijzing wordt voorts gerefereerd aan lokaal prostitutiebeleid en de
bestuur(srechte)lijke handhaving daarvan, alsmede aan diverse aspecten van de
opsporing. Bij dat laatste komt onder meer de wenselijkheid van multidisciplinair
samengestelde teams weer naar voren en daarnaast het belang van (vroegtijdig)
financieel rechercheren.
Verder wordt aangegeven dat signalen van mensenhandel in ieder geval tot opsporing en
“zo enigszins mogelijk tot vervolging” dienen te leiden en dat vervolging in ieder geval
van het grootste belang is als er minderjarige slachtoffers zijn (p. 5). De aanwijzing stelt
voorts dat bij mensenhandel gevangenisstraf dient te worden geëist, waarbij de door het
OM voorgestane straftoemeting in concrete gevallen moet worden bepaald, mede aan de
hand van: 
- factoren als het aantal verhandelde personen;
- de mate van toegebracht leed;
- de omstandigheid dat de verdachte heeft gehandeld met het oogmerk van eigen

financieel gewin;
- de omstandigheden, genoemd in artikel 250a Sr. lid 2 en lid 3;
- het gewelddadige en/of listige karakter van de handelingen van verdachte;



120 Mensenhandel; Eerste rapportage van de Nationaal Rapporteur

7 Op deze lijst staat bijvoorbeeld: niet zelf de reis hebben geregeld, geen beschikking hebben over
eigen reisdocumenten, het moeten afdragen van het grootste percentage van de inkomsten, onder
alle omstandigheden en buitenproportioneel lang moeten werken, chantage of bedreiging van
familie in het land van herkomst en dreiging met, of toepassing van geweld. Tevens wordt
aangegeven dat geen indicatoren zijn: het slachtoffer was eerder werkzaam in de prostitutie,
betrokkene wist vooraf dat hij of zij in de prostitutie zou gaan werken en het slachtoffer wenst na
het ontdekken van mensenhandel opnieuw in de prostitutie te gaan werken. Deze laatste zinsnede
is wat ongelukkig geformuleerd, maar er wordt mee bedoeld dat uit de drie genoemde
omstandigheden niet mag worden geconcludeerd dat de betrokkene geen slachtoffer kan zijn van
mensenhandel.

8 Daarnaast heeft zij mensensmokkel en kinderporno in haar portefeuille.
9 Nu Nationale Recherche Informatie (NRI).

- de duur van de periode waarin mensenhandel heeft plaats gevonden;
- de factoren die de dwangpositie van het concrete geval bepalen;
- de organisatiegraad van de handelaren;
- de bewezen te achten andere delicten.
Tevens wordt vermeld dat in voorkomende gevallen de maatregel van ontneming van
wederrechtelijk verkregen voordeel of een geldboete kan worden geëist.
Bij de aanwijzing zijn enkele bijlagen gevoegd. Ze betreffen de relevante wettelijke
context, een lijst van mogelijke signalen van mensenhandel,7 relevante beleidsregels
inzake slachtofferzorg en het hoofdstuk uit de Vreemdelingencirculaire inzake
slachtoffers en getuige-aangevers van mensenhandel.
In de aanwijzing wordt, tot besluit, gewezen op het belang van melding van ieder
vermoedelijk slachtoffer bij de Stichting Tegen Vrouwenhandel (STV), ten behoeve van
een sluitende landelijke registratie van slachtoffers, teneinde landelijk de vorderingen te
kunnen volgen op het terrein van de bestrijding van mensenhandel.

Dat mensenhandel een speerpunt is in het beleid van het OM, is niet alleen te lezen in
bovengenoemde stukken en af te leiden uit het feit dat er bij de
arrondissementsparketten portefeuillehouders mensenhandel zijn aangewezen. Het
blijkt ook uit het feit dat het College van Procureurs-Generaal een landelijk coördinerend
officier heeft aangesteld, met onder meer de portefeuille mensenhandel.8 Over de
taakstelling van deze officier en mogelijkheden tot samenwerking ten behoeve van de
rapportagetaak van het Bureau NRM is tevoren overleg gevoerd. Vanaf het moment dat
de landelijk officier haar werkzaamheden aanving, heeft regelmatig inhoudelijk overleg
plaats gevonden tussen enerzijds haar en haar medewerkers en anderzijds de Nationaal
Rapporteur Mensenhandel en haar medewerkers.

5.2.2 Politie
In 1994 namen de zedenafdelingen van de vier grote steden en de toenmalige Centrale
Recherche Informatiedienst (CRI)9 van de Nederlandse politie het initiatief tot het
opstellen van een Protocol Vrouwenhandel. Aanleiding was een geconstateerd gebrek aan
uniformiteit in de aanpak van vrouwenhandel. Doel van het protocol was “richting te
geven aan het voorkomen, terugdringen en bestrijden van vrouwenhandel” (Verhees &
Holla, 1994, p. 2).
In het protocol komt de relevante wet- en regelgeving van dat moment aan de orde en
wordt beschreven hoe vrouwenhandel aangepakt kan worden. Opgemerkt wordt dat



5 opsporing en vervolging 121

“allereerst een beslissing dient worden genomen dát er aandacht aan besteed moet
worden.… Pas dan heeft het zin om over de kwaliteit van de bestrijding te praten” (aldus
Verhees & Holla, 1994, p. 13). De opstellers van het protocol achten samenwerking,
zowel binnen de politie als daarbuiten, het kernbegrip bij de bestrijding van
vrouwenhandel. Zij dringen daarbij aan op de aanstelling, per arrondissement, van een
vaste officier van justitie met vrouwenhandel in zijn of haar portefeuille en op goede
samenwerking tussen enerzijds politie en anderzijds gemeenten en instanties als de STV,
de Belastingdienst en de Fiscale Inlichtingen en Opsporingsdienst (FIOD). Ten aanzien
van de totstandkoming van een eenduidig gemeentelijk prostitutiebeleid, ziet men een
belangrijke coördinerende rol voor de Vereniging Nederlandse Gemeenten (VNG)
weggelegd.
Het protocol besteedt ook aandacht aan de signalering van vrouwenhandel, alsmede aan
melding en aangifte ervan. Het protocol bevat richtlijnen met betrekking tot het verhoor,
in de vorm van aandachtspunten die in het verhoor aan de orde zouden moeten komen.
Voorts wordt ingegaan op zaken die, naast aangiftes, een rol kunnen spelen in de
bewijsvoering.
In het protocol wordt benadrukt dat repressie als sluitstuk van preventie moet fungeren
en is er tevens aandacht voor de (na)zorg voor slachtoffers.

In 1996 uitten vertegenwoordigers uit enkele politiekorpsen hun zorg over de
mensonterende omstandigheden waaronder sommige vrouwen in de prostitutie hun
werk verrichtten. Zij gaven aan dat een eenduidige aanpak in de bestrijding van
mensenhandel noodzakelijk was (Wilzing, 2001). Dit leidde tot de oprichting, in 1997,
van de PBAM, een landelijke werkgroep waarin, via contactfunctionarissen
mensenhandel, alle politiekorpsen vertegenwoordigd waren, alsmede de CRI, het
Ministerie van Justitie en de Kmar. Voorzitter van de werkgroep was de korpschef van de
regio IJsselland, tevens portefeuillehouder mensenhandel binnen de Raad van
Hoofdcommissarissen. Doel van de werkgroep was het voorkomen en bestrijden van
mensenhandel door het verwezenlijken van een eenduidig landelijk bestuurlijk, justitieel
en politieel beleid.

In 1998 stelde de PBAM het Beleidsadvies voorkoming en bestrijding mensenhandel: een
eenduidige aanpak op (PBAM, 1998). Daarin wordt antwoord gegeven op twee vragen,
namelijk: 1) in hoeverre voert de Nederlandse politie het bestaande beleid op het gebied
van mensenhandel uit? en 2) hoe kan de politie het beste anticiperen op de naderende
opheffing van het algemeen bordeelverbod? De conclusies luiden dat er onvoldoende
uitvoering wordt gegeven aan het bestaande beleid, dat het beleid niet op eenduidige
wijze wordt uitgevoerd en dat het zicht op aard en omvang van mensenhandel beperkt is.
Ook de PBAM benadrukt dat een repressieve aanpak van mensenhandel niet voldoende
is. Alternatieve mogelijkheden worden volgens de werkgroep onvoldoende benut. Als
alternatief wordt onder meer genoemd het aansprakelijk stellen van de exploitant. Voor
de exploitant dient het onaantrekkelijk te worden gemaakt om slachtoffers van
mensenhandel tewerk te stellen. Aanbevolen wordt derhalve om, na de opheffing van het
algemeen bordeelverbod, in het vergunningenstelsel bepalingen op te nemen waarbij de
exploitant aansprakelijk wordt gesteld via bestuurlijke maatregelen. Daarbij wordt
tevens aangegeven dat het oppakken en verwijderen van slachtoffers met een illegale
status niet alleen niet slachtoffergericht is, maar ook het mensenhandelcircuit in stand



122 Mensenhandel; Eerste rapportage van de Nationaal Rapporteur

houdt. Daarnaast kan door ambassades en consulaten in bronlanden, op grond van het
toegangsbeleid, worden getracht een bijdrage te leveren aan voorkoming en bestrijding
van mensenhandel en kan de Kmar dit doen in de vorm van reiscontroles, aldus de
PBAM.
Het PBAM-rapport werd eind 1998 aan de Ministers van Binnenlandse Zaken en Justitie
aangeboden. In de aanbiedingsbrief wordt een aantal mogelijke gevolgen gesignaleerd
van de aankomende opheffing van het algemeen bordeelverbod, waaronder een
mogelijke aanzuigende werking op buitenlandse vrouwenhandelaars en prostituees en
mogelijke verschuiving naar vormen van prostitutie die niet onder het
vergunningenstelsel vallen. Dergelijke gevolgen vereisen extra politiële inspanning, naar
schatting 0,5% van de bestaande capaciteit, aldus dezelfde aanbiedingsbrief (DNP, 1999).
Bij brief van 30 december 1998 aan de vaste commissie voor Justitie van de Tweede
Kamer, gaf de Minister van Justitie echter te kennen dat de benodigde capaciteit binnen
de bestaande personele en financiële middelen gevonden moest worden.

In het Beleidsplan Nederlandse Politie 1999 - 2002 (Nederlandse Politie, 1998) wordt
aangegeven dat de politie nadrukkelijk aandacht zal besteden aan mensenhandel: met het
verdwijnen van het algemeen bordeelverbod en de invoering van een gemeentelijk
vergunningenstelsel voor de exploitatie van prostitutie, zal de politie met andere
handhavende instanties regulier toezicht kunnen houden op de gang van zaken in
seksinrichtingen. 

In 1999 werd de PBAM (tijdelijk) opgevolgd door het Project Prostitutie en Mensenhandel
van de Nederlandse politie (PPM/DNP). Aanleiding tot de oprichting van dit PPM/DNP
waren: de aankomende opheffing van het algemeen bordeelverbod, de conclusies en
adviezen van de PBAM, het feit dat mensenhandel als beleidsthema was benoemd in het
bovengenoemde beleidsplan van de Nederlandse politie, het feit dat het OM de
bestrijding van mensenhandel als beleidsprioriteit had aangegeven, de geactualiseerde
Aanwijzing aanpak mensenhandel en andere vormen van uitbuiting in de prostitutie  van het
College van Procureurs-Generaal, die op komst was, en internationale verplichtingen.
Ten aanzien van dit laatste punt wordt gerefereerd aan het feit dat ‘Trafficking in human
beings’ is toegevoegd aan het mandaat van Europol. Daarvoor worden regelmatig
situatierapporten gevraagd, hetgeen inzicht op nationaal niveau vergt.
In het PPM/DNP investeren alle politiekorpsen in de vorm van deelname door
contactfunctionarissen of korpsprojectleiders mensenhandel, gedurende ten minste twee
jaar om het nieuwe prostitutiebeleid “beheersbaar neer te zetten” (PPM/DNP, 1999, p.
10). In het project zijn, naast de politiekorpsen, ook de Kmar en het Korps Landelijke
Politiediensten (KLPD) vertegenwoordigd. De ‘centrale voorziening’ van het project (het
projectleiderschap) is gelokaliseerd bij de afdeling Commerciële Zedenzaken van het
korps Haaglanden.
Binnen het project is eerst in kaart gebracht wat er diende te gebeuren en vervolgens zijn
de taken verdeeld over werkgroepen. In iedere werkgroep vervult een korps de rol van
voortrekker. Een van die werkgroepen is de werkgroep Organisatorische eisen. Deze
concludeerde dat elk politielid van controleteams in de prostitutiebranche ten minste
basiskennis moet hebben van zedenzaken, slachtofferherkenning, documenten, de



5 opsporing en vervolging 123

10 Deze code is door het PPM/DNP, ter bescherming van (de integriteit van) politie-ambtenaren,
opgesteld voor degenen onder hen die zich in het kader van hun werkzaamheden in het
prostitutiemilieu moeten begeven. De code bevat regels als het verbod om privé-bezoeken te
brengen aan een prostitutiebedrijf in de regio waar men werkt, het verbod op het nuttigen van
alcohol - in werktijd - , alsmede eisen ten aanzien van de samenstelling van teams (daar dienen ook
vrouwen deel van uit te maken) en de opleiding van teamleden.

11 Hierin zijn onder meer opgenomen de teksten van relevante wetsartikelen en een overzicht van
wie er in de prostitutie mogen werken in Nederland.

12 Het document beoogt op systematische en overzichtelijke wijze het werkproces bordeelcontrole
in kaart te brengen voor de verschillende bij deze controles betrokken actoren. Het bevat onder
andere een procesmodel prostitutiecontrole, een overzicht van documenten die ten behoeve of
naar aanleiding van een controle vervaardigd moeten worden en een aantal hulpmiddelen, zoals
een handleiding controleteams, de eerder genoemde gedragscode en een vragenlijst ten behoeve
van aangeefsters c.q. slachtoffers van mensenhandel.

13 Voorbeelden daarvan zijn gegevens over een eventuele aangifte en over aangetroffen signalen van
mensenhandel, persoonsgegevens betreffende het mogelijke slachtoffer, gegevens over
werklocatie(s) en gegevens over eventuele contacten van het slachtoffer.

vreemdelingenwetgeving, de gedragscode10 en de Plukze-wetgeving (ontneming
wederrechtelijk verkregen voordeel; zie hierover ook paragraaf 5.3.2). Daarnaast dient
een controleteam te kunnen beschikken over specialisten op zedengebied en op het
gebied van vreemdelingenwetgeving. Mensenhandelonderzoeken dienen volgens deze
zelfde werkgroep niet op basisniveau te worden uitgevoerd, maar door een regionaal
rechercheteam of een BRT, met ondersteuning van specialisten op het gebied van jeugd-
en zeden, vreemdelingenzaken, de CIE en andere relevante taakvelden.
Enkele andere PPM/DNP-werkgroepen zijn: de werkgroep Eenduidige begrippen, de
werkgroep Privacy en bevoegdheden, de werkgroep Werkproces, de werkgroep Bestuurlijk
traject, de werkgroep Opleidingen/Documenten, de werkgroep Digitale handel en de
werkgroep Info-wat/privacy. Het PPM/DNP heeft diverse producten opgeleverd,
waaronder de Syllabus kernbepalingen toezicht prostitutiebranche11, een lijst met begrippen
en definities, een document Werkproces prostitutiecontrole12 en voorbeelden van de
werkwijze van controleteams. Deze producten zijn onlangs, samengebundeld met
overige relevante informatie, verschenen in het Handboek Prostitutie en Mensenhandel,
uitgegeven door de politie (DNP, z.jr.).
Een recente ontwikkeling is de totstandkoming en ingebruikname van een module
‘mensenhandel’ binnen het Informatie Knooppunt Politie Systeem (IKPS). Dit landelijke,
digitale systeem werd door het Informatie Knooppunt Politie (IKP) ontwikkeld om de
informatieprocessen rond acht bovenregionale criminaliteitsgebieden, waaronder
mensenhandel, te bevorderen. De IKPS-module ‘mensenhandel’ kreeg vorm in nauw
overleg met het PPM/DNP. Het systeem kan - door daartoe geautoriseerde
functionarissen - decentraal gevoed en bevraagd worden en bevat allerlei informatie over
(potentiële) slachtoffers van mensenhandel.13 De PPM/DNP werkgroep Info-wat/privacy
ontwierp een model privacy- reglement dat inmiddels door het College Bescherming
Persoonsgegevens is goedgekeurd.

In maart 2001 ging de Informatie Eenheid Mensenhandel (IEM) van start. De IEM is
ondergebracht bij het KLPD in Zoetermeer en heeft als doel bij de politie in Nederland
aanwezige informatie over mensenhandel zichtbaar te maken, zodat die informatie
beleidsmatig gebruikt kan worden. De IEM neemt deel aan de PPM/DNP-bijeenkomsten



124 Mensenhandel; Eerste rapportage van de Nationaal Rapporteur

14 HKS wordt gevoed vanuit de verschillende politieregio’s en bevat onder meer de processen-
verbaal van aangiften. Gegevens uit HKS worden weliswaar redelijk betrouwbaar genoemd, maar
er wordt ook aangegeven dat het bestand van wisselende kwaliteit is, aldus Van ’t Riet (2000, p.
43) in het Bronnenboek, een inventarisatie van gegevensbronnen met betrekking tot criminaliteit.
Bovendien is het verschil tussen het aantal aangiften dat Visser c.s. (2000) voor het jaar 1998
telden op basis van hun onderzoek onder 16 politieregio’s en de HKS cijfers voor datzelfde jaar
groot: 84 versus 44 aangiften (schriftelijke informatie Van Dijk, UKO).

en verkrijgt informatie onder meer uit geautomatiseerde (politie)gegevensbestanden,
bezoeken aan ‘het veld’ en het algemene (digitale) postsysteem van het KLPD. De IEM
werkt nauw samen met het Informatie Knooppunt Politie (IKP).
 
Naast het meer beleidsmatige PPM/DNP-overleg, zal in februari 2002 een
tweemaandelijks operationeel overleg van start gaan: het Operationeel Overleg
Mensenhandel/De Nederlandse Politie (OOM/DNP). De vierledige doelstelling van het
overleg luidt:
- opbouwen en onderhouden van een goed functionerend operationeel politienetwerk;
- uitwisselen van ervaringsgegevens en onderzoeksinformatie;
- signaleren van trends;
- identificeren van knelpunten.
Aan het overleg zullen in ieder geval deelnemen operationele vertegenwoordigers van de
verschillende politieregio’s, het kernteam NON en de KMAR, alsmede
informatiecoördinatoren van het IKP en de IEM. Van iedere bijeenkomst wordt een
verslag gemaakt dat ter beschikking wordt gesteld aan de PPM/DNP-deelnemers
(Voorstel Operationeel Overleg Mensenhandel, PPM/DNP, 2001).

5.3 Onderzoeksresultaten

In deze paragraaf komen de resultaten aan de orde uit een aantal afgeronde en nog
lopende onderzoeken betreffende opsporingsonderzoek op het gebied van
mensenhandel (§ 5.3.1) en betreffende de vervolging van mensenhandelzaken (§ 5.3.2). 
Besloten is om in deze eerste rapportage geen gebruik te maken van gegevens uit het
Herkenningsdienstsysteem (HKS).14 

5.3.1 Opsporingsonderzoeken

Enkele inventarisaties door de politie
In de afgelopen jaren hebben door de politie diverse inventarisaties plaatsgevonden om
de stand van zaken te bepalen wat betreft prostitutie en mensenhandel in Nederland.
Een eerste inventarisatie vond in 1997/1998 plaats op initiatief van de PBAM. De
dataverzameling gebeurde via het toezenden van vragenformulieren aan de regionale
contactfunctionarissen mensenhandel van de politie. Doordat sommige van de
geretourneerde vragenlijsten informatie bevatten over alleen 1997 en andere
waarschijnlijk (ook) over 1998, kan de inventarisatie niet worden beschouwd als
jaaroverzicht en is vergelijking tussen de bevraagde politieregio’s niet goed mogelijk.
Bovendien bleken sommige vragen onduidelijk geformuleerd en waren niet alle vragen



5 opsporing en vervolging 125

15 In april 1998 verscheen een eerste versie waaraan informatie uit vijf politieregio’s ontbrak. In de
hier gebruikte tweede versie is ook de informatie uit de vijf resterende regio’s verwerkt.

16 Voor zover bekend zijn de resultaten uit deze inventarisatie niet in de vorm van een rapport
verschenen. De hier gepresenteerde gegevens zijn afkomstig uit enkele separate overzichten die
het Bureau NRM verkreeg via het PPM/DNP.

17 ‘Ten minste’ omdat op het moment van het onderzoek het jaar 1997 nog niet was afgerond.

op eenduidige wijze en juist ingevuld, aldus de auteurs (Van de Ven & Neefe, 1998
(tweede versie)15).
Op initiatief van het PPM/DNP werd in 1999 opnieuw een inventarisatie gehouden
(Luyx & Van Soest, 1999). De dataverzameling gebeurde weer via vragenformulieren. De
vragenlijst, die overigens was aangepast, werd uitgedeeld aan de regionale
contactfunctionarissen mensenhandel van de politie.
In 2000 inventariseerde het PPM/DNP de zaken mensenhandel voor 1999 en 2000 (tot 1
oktober).16

Tot slot werd door het PPM/DNP een inventarisatie gehouden over het jaar 2000 en over
de eerste helft van 2001 (PPM/DNP, 2001).
In het navolgende passeren enkele resultaten uit genoemde inventarisaties de revue.

Conclusies op basis van de eerste inventarisatie (1997/1998):
- de Nederlandse politie heeft beperkt zicht op aard en omvang van mensenhandel en

informatievoorziening en -verwerking gebeurt op dit terrein niet eenduidig;
- het aantal operationele onderzoeken (lopend en afgesloten) bedraagt ten minste 66 in

1997;17

- in elf politieregio’s komt het voor dat onderzoek naar mensenhandel niet tactisch
wordt opgepakt, of dat onderzoek wordt stopgezet. Dit bijvoorbeeld door
onvoldoende bewijs, gebrek aan capaciteit, of vanwege een besluit van het OM om af
te zien van vervolging;

- in 17 van de 25 politieregio’s is het onderwerp mensenhandel opgenomen in regionale
of districtsbeleidsplannen en in 13 van deze regio’s heeft het onderwerp ook hoge
prioriteit;

- zonder getuigenverklaringen van slachtoffers worden in de regel geen operationele
onderzoeken gestart;

- mensenhandel vindt vaak plaats in georganiseerd verband of netwerkachtige
structuur en vaak zijn er links met andere vormen van criminaliteit, veelal op het
gebied van vuurwapens en/of verdovende middelen en (minder frequent) vormen van
fraude;

- in bijna de helft van de regio’s had de politie de indruk dat slachtoffers rouleren tussen
verschillende landen en plaatsen (het carrouselsysteem). In elf regio’s was de politie
van mening dat er voldoende opvangmogelijkheden waren voor slachtoffers, in elf
andere regio’s vond men dat dit niet het geval was en in drie regio’s kon de vraag niet
worden beantwoord;

- de politie heeft behoefte aan deskundigheidsbevordering, uitwisseling van informatie
en afstemming tussen politie, openbaar bestuur en OM.



126 Mensenhandel; Eerste rapportage van de Nationaal Rapporteur

18 Van twee politieregio’s ontbreekt de informatie.
19 Van één politieregio ontbreekt de informatie.
20 Vier korpsen leverden hiervoor geen informatie aan.
21 Het is niet ondenkbaar dat deze onderzoeken ook door de andere korpsen zijn genoemd,

waardoor er in de inventarisatie dubbeltellingen kunnen zijn ontstaan. 

Conclusies op basis van de tweede inventarisatie (1999):
- het aantal operationele onderzoeken (lopend en afgesloten) bedraagt voor de

(inmiddels afgeronde) jaren 1997 en 1998 tezamen 93;
- in vier politieregio’s komt het voor dat onderzoek naar mensenhandel niet tactisch

wordt opgepakt;
- in 23 van de 25 politieregio’s is het onderwerp mensenhandel opgenomen in regionale

beleidsplannen en in 15 van deze regio’s heeft het onderwerp ook hoge, of zelfs zeer
hoge prioriteit;

- in 14 regio’s is de politie van mening dat er voldoende opvangmogelijkheden zijn voor
slachtoffers, in acht vindt men dat dit niet het geval is en in drie regio’s kon de vraag
niet beantwoord worden.

Conclusies op basis van de derde inventarisatie (1999/2000): 
- het aantal operationele opsporingsonderzoeken (lopend en afgesloten) bedroeg in

1999 106.18 Over het (op het moment van de inventarisatie nog lopende) jaar 2000 zijn
er 78 (lopende en afgesloten) opsporingsonderzoeken geregistreerd;19

- in 24 van de 25 politieregio’s is het onderwerp mensenhandel opgenomen in regionale
beleidsplannen. In 20 van deze regio’s heeft het onderwerp ook hoge of zeer hoge
prioriteit;

- sinds 1 oktober 1999 zijn in totaal 108 slachtoffers van mensenhandel ‘opgenomen’ in
de B-17 procedure. In 23 van de 25 politieregio’s worden slachtoffers van
mensenhandel door de politie doorverwezen naar hulpverlenende instanties. In 22
van deze 23 ‘doorverwijzende regio’s’ verwijst men alleen of mede door naar de STV.
In 18 politieregio’s vindt de politie dat er voldoende opvangmogelijkheden zijn voor
slachtoffers, in vijf regio’s niet en in twee regio’s blijft men het antwoord schuldig;

- tussen regio’s bestaan grote verschillen in de specifieke afdelingen of personen die
binnen een regio belast zijn met het aandachtsgebied mensenhandel. Dit kunnen
bijvoorbeeld zijn (vaak in combinaties): wijkagenten, afdelingen jeugd- en
zedenzaken, prostitutieteams, teams vrouwenhandel en prostitutie,
vreemdelingendiensten, regionale rechercheteams en afdelingen georganiseerde
criminaliteit of zware criminaliteit (ZwaCri), al of niet in samenwerking met de
Kmar.

Conclusies op basis van de vierde inventarisatie (2000/2001):
- het aantal opsporingsonderzoeken bedroeg in het jaar 2000 144 en in de eerste helft

van 2001 91.20 Dit is inclusief opsporingsactiviteiten voor andere regiokorpsen.21

Overigens wordt in het begeleidend schrijven bij de resultaten van de inventarisatie
terecht opgemerkt dat het aantal opsporingsonderzoeken geen inzicht geeft in de
inzet van een korps, omdat de inventarisatie geen beeld geeft van de omvang van de
onderzoeken;



5 opsporing en vervolging 127

22 De werkgroep Info-wat/privacy zoekt in dit verband naar eenduidige definities en vraagstellingen.
23 Aanvankelijk zou alleen de periode 1996 tot en met 1999 in het onderzoek worden betrokken. De

onderzoeksperiode werd echter uitgebreid met het jaar 2000 (schriftelijke communicatie Van
Dijk, UKO, 2001). 

- in het begeleidend schrijven wordt verder opgemerkt dat er geen eenduidigheid is
over begrippen als ‘onderzoeken mensenhandel’ en ‘plankzaken’. Dit betekent dat de
vragen vanuit de verschillende politieregio’s waarschijnlijk op verschillende wijzen
zijn geïnterpreteerd en beantwoord. Aangenomen echter dat de korpsen voor de twee
onderscheiden periodes wel dezelfde definities zijn blijven hanteren, kan
geconcludeerd worden dat het aantal onderzoeken mensenhandel lijkt te zijn
gestegen;

- ook in deze periode geldt dat niet al deze onderzoeken leiden tot vervolging.
Naar aanleiding van de bij de vierde inventarisatie geconstateerde definitieproblemen is
binnen het PPM/DNP besloten de inventarisatiemethodiek aan te passen.22

De inventarisaties betreffen op het moment van invullen zowel lopende als afgesloten
opsporingsonderzoeken. Dit betekent dat zich overlap kan voordoen tussen de in
verschillende jaren opgegeven onderzoeken. Langer lopende onderzoeken zullen
immers in meerdere jaren vermeld zijn. In verband hiermee, maar ook in verband met de
al genoemde problemen bij de dataverzameling over 1997/1998 en het feit dat de
vragenlijst tussendoor is aangepast, is het moeilijk de resultaten uit de vier onderzoeken
op alle punten met elkaar te vergelijken en daar harde conclusies uit te trekken. Met name
waar het om meer cijfermatige informatie gaat is dat een probleem. Toch kunnen
voorzichtig de volgende conclusies worden getrokken:
- het aantal opsporingsonderzoeken mensenhandel lijkt te stijgen;
- het onderwerp mensenhandel heeft in de loop van de jaren in meer regionale

beleidsplannen aandacht gekregen en in meer regio’s hogere prioriteit;
- het komt voor dat mensenhandelzaken niet worden opgepakt of worden afgebroken;
- in de loop van de jaren is het oordeel van de politie over de opvangmogelijkheden

voor slachtoffers positiever geworden; in een groeiend aantal regio’s wordt die
(getalsmatig) voldoende geacht.

Het onderzoek van de UKO
De Unit Kennis en Onderzoek (UKO) (voorheen afdeling Onderzoek en Analyse: O&A)
van de Nationale Recherche Informatie (NRI) van het KLPD is bezig met een onderzoek
naar mensenhandel waarbij onder meer de opsporingsonderzoeken naar mensenhandel
in de periode 1997 tot en met 2000 worden geanalyseerd.23 Doel van het onderzoek is
inzicht verschaffen in de verdachten die zich bezig houden met mensenhandel en in hun
criminele activiteiten, om op basis daarvan aanbevelingen te kunnen doen over de
bestrijding van mensenhandel. De rapportage over dit onderzoek zal begin 2002
verschijnen. De afdeling UKO heeft echter al een aantal resultaten beschikbaar gesteld
om in de onderhavige rapportage op te nemen. Dataverzameling ten behoeve van dit
onderzoek vindt plaats door middel van a) schriftelijke inventarisatie onder alle
politieregio’s via de contactfunctionarissen uit het PPM/DNP, het IRT NON en de Kmar
en b) aansluitend dossieronderzoek en aanvullende interviews met betrekking tot de



128 Mensenhandel; Eerste rapportage van de Nationaal Rapporteur

zaken die voldoen aan de volgende twee voorwaarden: één of meer slachtoffers hebben
aangifte gedaan én één of meer daders zijn aangehouden.

Voor de periode 1997 tot en met 1999 is getracht alle opsporingsonderzoeken naar
mensenhandel te inventariseren. Dit leverde in totaal 83 opsporingsonderzoeken op. Dit
is beduidend minder dan de ten minste 199 opsporingsonderzoeken die de
inventarisaties van Luykx en Van Soest (1999) en het Informatie- en Analysecentrum
Mensensmokkel (IAM) (2000) opleverden voor deze jaren tezamen. Het verschil wordt
voor een deel verklaard door het feit dat zich, zoals hierboven vermeld, in de laatste
registraties dubbeltellingen voordoen omdat steeds is gevraagd naar lopende en
afgesloten opsporingsonderzoeken. Langer durende onderzoeken kunnen dus
meermalen, in verschillende jaren, zijn genoemd. Verder zou het kunnen zijn dat het
UKO-overzicht niet geheel compleet is. Desalniettemin is een nadere typering van de
gesignaleerde opsporingsonderzoeken interessant, bijvoorbeeld om zicht te krijgen op
eventuele ‘plankzaken’ (zaken die om een of andere reden niet tactisch worden opgepakt)
en zaken die worden afgebroken. Tabel 5.1 geeft een overzicht.

Tabel 5.1 Door de UKO geïnventariseerde onderzoeken mensenhandel (periode 1997 tot en met 1999)
Typering onderzoek    Aantal         
Afgerond 45                                                
Afgebroken/niet opgestart  23                                               
Verkennend onderzoek  5                                                
CIE-onderzoek  1                                                
Onderzoek is naar andere regio gegaan 5                                                
Afgerond op ander delict dan mensenhandel  2                                                
Onbekend  2                                                
Totaal 83                                                

Van de 83 geïnventariseerde opsporingsonderzoeken in 1997-1999 zijn er in totaal 45
afgerond in de zin dat er verdachten zijn aangehouden. Nogal wat onderzoeken (23, dit is
28%) zijn afgebroken of niet opgestart. Het gaat hierbij enerzijds om gevallen waarbij de
politie, bijvoorbeeld tijdens controles in de prostitutiesector, op mensenhandel stuit,
maar de slachtoffers geen aangifte willen doen. Anderzijds gaat het om aangiftes van
slachtoffers waar vervolgens (om wat voor reden dan ook) niets mee gedaan is.
Voor de volledige onderzoeksperiode 1997-2000 zijn 81 opsporingsonderzoeken die,
met aangifte, hebben geleid tot aanhouding van verdachten, geanalyseerd. In 70% van
deze opsporingsonderzoeken gaat het om grensoverschrijdende mensenhandel; in 30%
van de onderzoeken om mensenhandel zonder grensoverschrijdende component.
In de 81 opsporingsonderzoeken zijn in totaal 521 verdachten aangemerkt. Dit zijn er
gemiddeld iets meer dan zes per opsporingsonderzoek. Hier merkt de onderzoeker
terecht bij op dat het aantal verdachten in een opsporingsonderzoek natuurlijk mede
afhangt van de inspanningen van de politie om alle verdachten op te sporen. In veel
opsporingsonderzoeken wordt prioriteit gegeven aan het opsporen en vervolgen van in
Nederland verblijvende en/of opererende verdachten. Verdachten die zich niet in
Nederland begeven (vaak ronselaars) blijven in veel onderzoeken buiten beeld. De
verdachten die wel in beeld zijn gekomen, zijn overigens niet allemaal aangehouden en
niet alle aangehouden verdachten is uiteindelijk mensenhandel ten laste gelegd.



5 opsporing en vervolging 129

24 Van het Parket-Generaal ontving BNRM overigens ook een databestand mensenhandel uit
COMPAS. Het was de bedoeling dit bestand zelf te analyseren. Mede omdat het door BNRM
bestelde data-analyseprogramma Statistical Package for the Social Sciences (SPSS) lang op zich
liet wachten, maar ook in verband met tijdgebrek, zijn de analyses uiteindelijk verricht door SiBa
(Statistische Informatievoorziening en Beleidsanalyse) van het Wetenschappelijk Onderzoek- en
Documentatiecentrum (WODC) op het aldaar aanwezige OM-databestand. OM-data is een
complex bestand. Van ’t Riet (2000) wijst erop dat het systeem bevraagd moet worden door een
expert op het gebied van het OM en de rechtsprekende macht die bovendien op de hoogte is van
de wijze waarop in COMPAS geregistreerd wordt. Ook vanuit het Parket-Generaal werd
gewezen op de complexiteit van de materie. De deskundigheid en ervaring van de SiBa-
medewerker in kwestie bleken voor BNRM dan ook onmisbaar.

25 Informatie over onherroepelijke vonnissen is wel te vinden in de Onderzoeks- en Beleidsdatabase
Justitiële Documentatie (OBJD). In het navolgende worden enkele gegevens uit OBJD, verkregen
door tussenkomst van SiBa, gepresenteerd.

26 In 1994 waren dit er 63, zo blijkt uit de Profeitstudie (Visser c.s., 2000), waarin de ten parkette
ingeschreven strafzaken mensenhandel in de jaren 1994 tot en met 1998 worden geanalyseerd.

In totaal hebben in de 81 opsporingsonderzoeken 364 slachtoffers aangifte gedaan. Dat
zijn er gemiddeld ruim 4 per onderzoek. In 31 onderzoeken waren (ook) minderjarige
slachtoffers betrokken. 
 
5.3.2 Vervolging

Inleiding
Om zicht te krijgen op de procesgang van zaken mensenhandel, zijn analyses verricht op
een subbestand ‘mensenhandel’ uit het landelijke databestand OM-data. Dit is een in
1999 door het Parket-Generaal ontwikkeld systeem, dat via het
bedrijfsprocessensysteem COMPAS (Communicatiesysteem Openbaar Ministerie -
Parket Administratiesysteem) wordt gevoed met informatie uit de 19
arrondissementsparketten.24 OM-data bevat gegevens over zaken en feiten. Met behulp
van OM-data is het mogelijk een beeld te krijgen van de procesgang tot het moment van
eventueel hoger beroep. Gegevens over een eventuele hoger beroepfase, die evident van
belang zijn, ontbreken in dit systeem.25 De gegevens in OM-data zijn wel betrouwbaar,
maar niet altijd compleet, aldus Van 't Riet (2000) in het eerder genoemde bronnenboek. 
De in het navolgende gepresenteerde gegevens zijn voornamelijk kwantitatief van aard.
Veel van deze gegevens roepen allerlei vragen op die alleen door bestudering van de
achterliggende dossiers te beantwoorden zijn. Een dergelijke nadere analyse heeft nog
niet plaats gevonden. 

Zaken mensenhandel: periode 1995 tot en met 2000
In de periode 1995 tot en met 2000 zijn bij het OM 756 strafzaken ingeschreven waarin
(alleen of mede) verdenking van het in art. 250ter Sr. omschreven delict aan de orde
was26. Het gaat hierbij niet alleen om het plegen van mensenhandel, maar ook om
medeplegen, uitlokking, medeplichtigheid, poging en voorbereiding met betrekking tot
mensenhandel. Dit alles inclusief zaken die in een latere fase van de procesgang door het
OM zijn geseponeerd en zaken waarin uiteindelijk in de telastelegging geen verdenking
van overtreding van het bepaalde in art. 250ter Sr. is opgenomen. 
Het is van belang op te merken dat hier onder een strafzaak wordt verstaan de zaak tegen
één verdachte. Opsporingsinstanties kunnen hun bevindingen met betrekking tot



130 Mensenhandel; Eerste rapportage van de Nationaal Rapporteur

27 Min of meer, want het is mogelijk dat verschillende zaken - bijvoorbeeld in verschillende jaren -
betrekking hebben op eenzelfde verdachte.

28 Het gaat hier zowel om zaken met alleen minderjarige slachtoffers als om zaken met meerder- én
minderjarige slachtoffers.

29 Een accent geeft aan dat het om een gedeelde plaats in de rangordening gaat.

criminele gebeurtenissen insturen naar het parket. Zo’n proces-verbaal kan betrekking
hebben op meerdere personen die ervan worden verdacht een strafbaar feit te hebben
gepleegd. Ten parkette vormen de gegevens van diverse betrokkenen meestal één
dossier. Elke verdachte krijgt daarbinnen echter een eigen parketnummer, waaronder
alle gegevens ten behoeve van de strafzaak tegen die verdachte worden opgeslagen (vgl.
Boerman, bijlage E in Visser, Oomens & Boerman, 2000). Deze strafzaken, die overigens
meerdere strafbare feiten kunnen betreffen, vormen in de onderhavige rapportage de
analyse-eenheid. Het aantal zaken komt dus min of meer overeen met het aantal
verdachten.27

Tabel 5.2 geeft per jaar aan om hoeveel zaken het gaat en hoeveel van deze zaken (mede)
betrekking hebben op minderjarige slachtoffers.

Tabel 5.2 Aantal ten parkette geregistreerde zaken en aantal zaken dat (mede) betrekking heeft op
minderjarige slachtoffers, per jaar

Jaar Aantal ten parkette
geregistreerde zaken

Aantal zaken dat (mede)
betrekking heeft op
minderjarige slachtoffers 28

Percentage zaken dat mede
betrekking heeft op
minderjarige slachtoffers 

1995 152  16 10%
1996 117  21 18%
1997 116  15 13%
1998 134  17 13%
1999 103  27 26%
2000 134  34 24%
Totaal 756 130 17%

Het aantal geregistreerde zaken varieert per jaar. De laatste twee jaren is het aantal zaken
dat (mede) betrekking heeft op minderjarige slachtoffers, toegenomen. 

In Tabel 5.3 is, wederom per jaar van inschrijving ten parkette, weergegeven hoeveel
zaken bij de verschillende arrondissementsparketten zijn geregistreerd, alsmede de
rangordening van parketten naar aantal zaken. Daarbij zijn uitsluitend de posities 1 tot en
met 5 opgenomen.29



5 opsporing en vervolging 131

Tabel 5.3 Aantallen zaken per arrondissementsparket en rangordening, per jaar

Parket

1995 1996 1997 1998 1999 2000 Totaal

N      Rang N        Rang N       Rang N       Rang N       Rang N        Rang N        Rang
Alkmaar   -   -   -   1  10          3’  4   15
Almelo   -   2 12            4’   9           5’   4   7                34
Amsterdam  32           2  31           1 12            4’  17           3  11           2  18             3 121           1
Arnhem   3   2   -   4   4  23             1   36
Assen   -   1   -   -   -   -     1
Breda   -   -  2  20          1’   6  3   31
Den Bosch   7            5   2 11            5   8   7           5’  2   37
Den Haag  23           3  22           2 21            2  20          1’  12          1 20            2 118           2
Dordrecht   -   -  3   2   -  3     8
Groningen   6  12           4’  3   9           5’   7           5’ 13            4   50          4
Haarlem   4   1  3   2   1  4   15
Leeuwarden   1   4   -   1   7           5’  3   16
Maastricht   1   5            5’ 15            3   1   5  1   28
Middelburg   2   -  1   -   -   -     3
Roermond  16           4  16           3   -   -   8           4  4   44          5
Rotterdam  44           1  12           4’ 24           1   6   -  8             5’   94          3
Utrecht   6   5            5’  3  11           4  10          3’  8             5’   43
Zutphen   2   2  2  19          2   6  6             4   37
Zwolle   5   -  4   4   5  7   25
Totaal 152 117 116 134 103 134 756

Bij deze tabel wordt nogmaals gewezen op het feit dat registratie in OM-data betrekking
heeft op zaken tegen individuele verdachten. Een groot aantal zaken in een
arrondissement betekent dus in feite een groot aantal verdachten. Deze kunnen naar
voren zijn gekomen uit meerdere kleinschalige opsporingsonderzoeken, maar ook uit
enkele grotere opsporingsonderzoeken waarin er meerdere verdachten waren.
De arrondissementen Amsterdam en Den Haag hebben over de hierboven weergegeven
periode het grootste aantal zaken, gevolgd door Rotterdam en (op afstand) Groningen
en Roermond. Kijkt men echter naar de laatste drie jaar, dan hebben Amsterdam en Den
Haag weer het grootste aantal zaken, maar nu gevolgd door Zutphen, Arnhem,
Groningen, Utrecht en Breda, terwijl Rotterdam er slechts enkele heeft.
De verschillen in aantallen zaken per arrondissement hangen ongetwijfeld samen met
verschillen in grootte tussen de arrondissementen. Er zijn echter aanvullende
verklaringen mogelijk: de verschillen zouden bijvoorbeeld te maken kunnen hebben met
de inspanningen en de structuur van de aansturing op gebied van opsporing en
vervolging, of met het aantal gevallen van mensenhandel dat zich in een arrondissement
daadwerkelijk voordoet, wellicht mede in verband met geografische en
bevolkingskenmerken van het arrondissement. Betrouwbare informatie hierover
ontbreekt echter, zodat over de werkelijke redenen op dit moment slechts vermoedens
geuit kunnen worden.



132 Mensenhandel; Eerste rapportage van de Nationaal Rapporteur

30 Daarbij worden de volgende categorieën gehanteerd: 1) Alleen (een vorm van) mensenhandel (art.
250ter Sr.); 2) Mensenhandel in combinatie met deelneming aan een criminele organisatie (art. 140 Sr.);
3) Mensenhandel in combinatie met wat is genoemd bepaalde vormen van geweld. Daartoe zijn
gerekend vormen van zowel fysiek als mentaal geweld, zoals opzettelijke wederrechtelijke
vrijheidsberoving en gijzeling (art. 282 en art. 282a Sr.), mensenroof (art. 278 Sr.), verkrachting
(art. 242 Sr.), feitelijke aanranding van de eerbaarheid (art. 246 Sr.), diverse vormen van ontucht
(artt. 247 Sr. en 249 Sr.), overtreding van de Wet Wapens en Munitie (WWM), bedreiging (art.
285 Sr.), diverse vormen van mishandeling (artt. 300, 302 en 303 Sr.), doodslag (art. 287 Sr.) en
moord (art. 289 Sr.); 4) Mensenhandel in combinatie met vormen van fraude en oplichting, zoals valse
reispas (art. 231 Sr.), valsheid in geschrifte (art. 225 Sr.), namaken of vervalsen van geld (art. 208
Sr.), het hebben of uitgeven van vals geld (art. 209 Sr.), oplichting (art. 326 Sr.), overtredingen van
de Algemene bijstandswet (ABW), meineed (art. 207 Sr.), valse aangifte of valse klacht (art. 188
Sr.), fraude in relatie tot de ziektewet (art. 79 ZW) en bigamie (art. 237 Sr.);5) Mensenhandel in
combinatie met delicten specifiek tegen kinderen gericht (met uitzondering van mensenhandel met
minderjarigen als slachtoffer), zoals gemeenschap met kinderen jonger dan 16 jaar (art. 245 Sr.),
onttrekking van een minderjarige aan het wettig gezag (art. 279 Sr.), jeugdigen gebruiken of
aanbieden voor pornografie (art. 240 Sr.), uitlokken van minderjarigen tot ontucht (art. 248ter
Sr.), seksueel binnendringen van een persoon beneden de 12 jaar en koppelarij in relatie tot
minderjarigen (art. 250 Sr.). Achteraf bezien zijn de categorieën 3 en 5 helaas niet duidelijk genoeg
onderscheiden: sommige van de delicten van seksuele aard tegen kinderen zijn in categorie 3
opgenomen, andere in categorie 5; 6) Mensenhandel in combinatie met delicten die met
vreemdelingenrechtelijke aspecten te maken hebben, zoals mensensmokkel (art. 197 Sr.); 7)
Mensenhandel in combinatie met één ander soort delict, niet behorend tot één van de bovengenoemde
categorieën, zoals overtreding van de opiumwet (OW), zaaksbeschadiging (art. 350 Sr.), diefstal
(art. 321 Sr.), overtredingen van de wegenverkeerswet (WVW), huisvredebreuk (art. 138 Sr.),
veroorzaking van brand (art. 157 Sr.) en wederspannigheid (art. 180 Sr.); en 8) Mensenhandel in
combinatie met meerdere andere soorten delicten. Dit kan zijn een combinatie van mensenhandel met
meerdere van de hierboven genoemde delicten, en/of met meerdere nog weer andere delicten.

31 Door afronding sommeren de percentages in deze tabel en in andere tabellen niet altijd tot 100.

Zoals bij aanvang van deze paragraaf werd aangegeven, gaat het om zaken waarbij sprake
was van verdenking van uitsluitend of mede mensenhandel. Tabel 5.4 geeft zicht op de
(combinatie van) delicten waarvan de personen in kwestie werden verdacht.30

Tabel 5.4 Overzicht van verdenkingen in de in het betreffende jaar ten parkette ingeschreven strafzaken
1995 1996 1997 1998 1999 2000 Totaal

Verdenking N           % N             % N            % N            % N            % N             % N             %
Alleen
mensenhan-
del (mh)

40         26% 42        36% 64        55% 36        27% 37        36% 44       33% 263     35 %

Mh + cri-
minele or-
ganisatie

37         24% 11          9%  3           3% 12          9% 14        14%  9          7%   86       11%

Mh + geweld 33         22% 28        24% 19        16% 27        20% 16        16% 14       10% 137      18%
Mh + fraude  1            1%  3           3%  4           3%  4           3%  3           2%  3          2%  18        2%
Mh + delict
tegen kind

 4            3%  -              -  1           1%  2           1%  4          4%  2          1%  13        2%
Mh + vreem-
delingen-
rechtelijk delict

 1            1%  2           2% -               -  4           3%  -            -  6          4%  13        2%

Mh + één ander
soort delict

 5            3%  5           4%  3           3%  1           1%  2           2%  6          4%  22         3%
Mh + meer-
dere andere
soorten de-
licten

31         20% 26        22% 22        19% 48        36% 25        24% 50      37%  202      27%

Onbekend -               - -               - -               - -               -   2         2% -              -    2         0 %
Totaal 152     100% 117    100% 116    100% 134    100% 103   100% 134   98%31 756    100%



5 opsporing en vervolging 133

32 De percentages bedroegen in de opeenvolgende jaren respectievelijk 18, 13, 17, 18, 16 en 25%. Er
kan dus niet worden gesproken van een eenduidige toe- of afname van het aandeel vrouwen onder
de verdachten over de jaren. Wel dient zich de vraag aan of hun relatief grote aandeel in 2000
incidenteel is, of het begin van een trend.

33 Deze nuancering is aangebracht omdat eenzelfde persoon van meerdere mensenhandelfeiten kan
zijn verdacht. 

34 Zij waren in de opeenvolgende jaren gemiddeld respectievelijk 29, 30, 29, 30, 31 en 31 jaar oud. 
35 De percentages bedroegen in de opeenvolgende jaren respectievelijk 91, 94, 91, 92, 90 en 92%.

Een redelijk stabiel beeld derhalve.
36 In de opeenvolgende jaren was respectievelijk 37,5, 34, 34,5, 22, 40 en 28% van de verdachten

geboren in Nederland.

In ruim eenderde van de gevallen was sprake van verdenking van alleen mensenhandel
(de eerste rij in de tabel). In 38% van de gevallen betrof de verdenking mensenhandel in
combinatie met één andersoortig delict (rij 2 tot en met 7 tezamen). Dit was naar
verhouding vaak een vorm van geweld of deelneming aan een criminele organisatie. In
27% van de gevallen betrof de verdenking mensenhandel in combinatie met meerdere
andere soorten delicten (rij 8 in de tabel).
 
De verdachten
Sekse: de verdachten zijn meestal mannen. Per jaar varieerde het aandeel verdachten van
de vrouwelijke sekse van 13% (in 1996) tot 25% (in 2000).32 In enkele gevallen is de sekse
van de verdachte in OM-data niet bekend.

De leeftijd van de verdachten ten tijde van het eerst gepleegde mensenhandelfeit waarvan
zij werden verdacht33, lag in ruim 80% van de gevallen ergens tussen 18 tot en met 40 jaar
en was gemiddeld rond de 30 jaar.34 In de jaren ’95 tot en met 2000 waren er 26
minderjarige verdachten, waarvan de jongsten (in 1995 en in 2000) ten tijde van het eerst
gepleegde mensenhandelfeit 14 jaar oud waren. De oudste verdachte was op dat moment
73 jaar.
Ruim 90% van de verdachten woonde in Nederland.35 Andere ‘woonlanden’ waren
Duitsland (in totaal twaalf keer), België (in totaal negen keer), Hongarije en Slowakije
(elk drie keer), alsmede de Verenigde Staten, de Oekraïne, Griekenland, Frankrijk,
Tsjechië, Italië en Nigeria (elk een keer). In 20 gevallen ontbreekt in OM-data informatie
over het woonland.

Het geboorteland van de verdachten was vaker niet dan wel Nederland. De percentages
verdachten die in Nederland geboren zijn varieerden van 22% (in 1998) tot 40% (in
1999).36 
Geboortelanden die frequent voorkwamen onder de verdachten zijn weergegeven in
Tabel 5.5. Daarbij is steeds per jaar van inschrijving ten parkette de rangordening
weergegeven, waarbij uitsluitend de posities 1 tot en met 5 zijn opgenomen.



134 Mensenhandel; Eerste rapportage van de Nationaal Rapporteur

37 Het betreft: Albanië, de voormalige DDR, Bulgarije, Hongarije, Joegoslavië, Litouwen, Polen,
Roemenië, de voormalige Sovjet-Unie en het voormalige Tsjecho-Slowakije.

38 Hiervan is een aparte categorie gemaakt, omdat Nederland in deze landen in het verleden veel
gastarbeiders wierf.

39 Het betreft: Angola, Ghana, Goudkust, Guinee, de Kaapverdische Eilanden, Liberia, Nigeria,
Portugees West-Afrika, Rwanda, Soedan en Tunesië.

40 Hiermee zijn de (voormalige) overzeese gebiedsdelen waaruit verdachten afkomstig zijn ‘gedekt’.
41 Het betreft: België, Duitsland, Frankrijk, Griekenland, Italië, Oostenrijk, Portugal en Spanje. 
42 Het betreft: Argentinië, Colombia en de Dominicaanse Republiek.
43 Het betreft: de Filippijnen, Pakistan en Thailand.
44 Het betreft: Irak, Iran, Jordanië, Libanon en Palestina.
45 Daaronder valt de categorie ‘internationaal gebied’.

Tabel 5.5 Rangordening geboorteland verdachten naar frequentie van voorkomen, per jaar van inschrijving

Land
1995 1996 1997 1998 1999 2000 Tot. N Tot. Rang

Nederland 1 1 1 1 1 1 245 1
Joegoslavië 2 2 2 2   89 2
Turkije 3 5 2 3 4   57 4
Marokko 4 3 3 3 2   63 3
Hongarije 5   16
Sovjet-Unie 4 5   27
Polen 4   13
Albanië 4   18
Nigeria 5 4 3   36 5
Bulgarije 5   12
Roemenië 5    8

 
Het overzicht laat, naast een constante eerste plaats voor Nederland als geboorteland en
een redelijk stabiele ‘positie’ van Joegoslavië, Turkije en Marokko, bepaalde, meer
tijdgebonden ontwikkelingen zien. Voorbeelden daarvan zijn het na 1997 - naar
verhouding - minder vaak voorkomen van Hongarije en de (voormalige) Sovjet-Unie als
geboorteland en de ‘opkomst’ van Nigeria als land van herkomst van verdachten vanaf
1998. Overigens moet voorzichtigheid betracht worden bij de interpretatie van deze
tabel. Een herkomstland kan op een bepaald moment hoog scoren omdat er diverse, los
van elkaar opererende personen, zijn aangehouden of kleinere, onderling niet
gerelateerde criminele netwerken zijn opgerold, waarin verdachten vanuit bepaalde
herkomstlanden een rol spelen, maar ook omdat er één groter netwerk met meerdere
verdachten uit eenzelfde land van herkomst is opgerold.
De geboortelanden van de minderjarige verdachten waren Nederland (15 keer), Marokko
(drie keer) en Albanië, België, Ghana, Indonesië, Joegoslavië, de Nederlandse Antillen,
Soedan en Tsjechië (elk een keer).

Een wat ander zicht op de achtergronden van de verdachten biedt Tabel 5.6, waarin hun
geboortelanden zijn gecategoriseerd naar regio en vervolgens per jaar van registratie
weergegeven. Daarbij is gekozen voor de volgende indeling: a) Nederland b) Midden- en
Oost-Europa37 c) Turkije en Marokko38 d) Afrika39 e) Suriname, de Nederlandse Antillen
en Indonesië40 f) Europa overig41 g) Midden- en Zuid-Amerika42 h) Azië 43 i) het Midden
Oosten44 j) de Verenigde Staten en k) onbekend/overig45.



5 opsporing en vervolging 135

46 Gevangenneming, dat wil zeggen door de rechter op de zitting bevolen voorlopige hechtenis,
wordt niet geregistreerd binnen OM-data.

Tabel 5.6 Herkomstregio verdachten, per jaar van inschrijving ten parkette
1995 1996 1997 1998 1999 2000 Totaal

Herkomst-
regio

N           % N           % N           % N           % N            % N           % N           %

Nederland 57        38% 40        34% 40        34% 30        22% 41        40% 37        28% 245        32%
Midden- en
Oost-
Europa

39        26% 37        32% 27        23% 52        39% 29        28% 24        18%  208        28%

Turkije en
Marokko

27        18% 20        17% 16        14% 21        16% 11        11% 25        19%  120        16%

Afrika  1          1%  8           7%  9           8% 11          8% 13        13% 30        22%  72         10%
Suriname, 
Nederland-
se Antillen
en
Indonesië 

10         7%  5           4%  4           3%  6           4%  5           5% 13        10%   
   

 43           6%

Europa
overig 

 2          1%  4           4%  8           7%  3           2%  4           4%  3           2%  24           3%

Midden- en
Z. Amerika

 4          2% -                -  7           6%  3           2% -              - -                -  14          2%  

Azië  5          3%  2           2%  3           3%  1           1% -              - -                -  11          1%   
M. Oosten  1          1%  -               -  1           1%  2           1% -               - 1            1%    5          1%  
VS  1          1% -                - -                - -               - -               - -                -    1          0%  
Onbekend/
Overig

 5          3% 1            1%  1           1%  5           4% -               - 1            1%     13         2% 

Totaal 152    101% 117    100% 116    100% 134      99% 103    100% 134      101% 756      101% 

Bijna eenderde van de verdachten is geboren in Nederland. Meer dan een kwart kwam
oorspronkelijk uit Midden- of Oost-Europa, 16% uit Turkije of Marokko en 10% uit
Afrika. Uit de overige herkomstregio’s tezamen (rij 5 tot en met 11 in de tabel) kwam in
totaal 15% van de verdachten. Het aandeel van verdachten uit Afrika is over de jaren
langzaam maar zeker wat toegenomen.

Preventieve hechtenis en afhandeling door het OM
In Tabel 5.7 wordt, per jaar van inschrijving ten parkette, een overzicht gegeven van de
aantallen zaken waarin preventieve hechtenis van de verdachte is bevolen.

Tabel 5.7 Preventieve hechtenis, per jaar van inschrijving ten parkette

Preventieve
Hechtenis

1995 1996 1997 1998 1999 2000 Totaal

N          % N             % N           % N           % N            % N            % N           %
Ja 120     79% 79      68% 82        71% 111        83% 84          82% 108        81% 584       77%
Nee  30      20% 37        31% 34       28%  23        17% 19          18%  26         19% 169       22%
Onbekend    2         1%   1          1%   -            -   -             -  -               -   -              -    3          1%
Totaal 152    100% 117    100% 116      99% 134      100% 103      100% 134       100% 756     100%

In ruim driekwart van de gevallen zat de verdachte vast op het moment dat de zaak bij de
rechter werd aangebracht. Daarbij zal het in de meeste gevallen gaan om voorlopige
hechtenis (te weten bewaring of gevangenhouding).46



136 Mensenhandel; Eerste rapportage van de Nationaal Rapporteur

47 De informatie over de afhandeling door het OM en de afdoening door de rechter van de zaken die
werden ingeschreven in de tweede helft van het jaar 2000, was te laat beschikbaar om in de
onderhavige rapportage meegenomen te worden.

48 Naar een ander arrondissement of naar het buitenland.

Tabel 5.8 laat zien op welke wijze het OM zaken afhandelt. In het voorgaande ging het
telkens om de 756 in de periode 1995 tot en met 2000 ten parkette ingeschreven
strafzaken. In Tabel 5.8 en in de daarna volgende tabellen, gaat het om de 690 in de
periode 1995 tot en met de eerste zes maanden van 2000 ingeschreven strafzaken.47 Omdat
afhandeling door het OM en afdoening door de rechtbank in een later jaar plaats kunnen
hebben dan het jaar van inschrijving ten parkette, is het tot dusver gemaakte onderscheid
naar jaar (van inschrijving) in de tabellen die de afhandeling en afdoening betreffen, niet
zinvol en wordt dan ook niet meer gehanteerd.

Tabel 5.8 Afhandeling door het OM
Afhandeling N                      %
Dagvaarding  489                71%
Onvoorwaardelijk sepot   158                23%
Overdracht48       8                  1%
Voorwaardelijk sepot       5                  1%
Voeging       6                  1%
Transactie       1                  0%
Onbekend     23                  3%   
Totaal 690             100%

Dagvaarding is in zaken die, in ieder geval op het moment van registratie, (mede)
betrekking hebben op verdenking van mensenhandel, verreweg de meest frequent
toegepaste afhandeling.

De aard van de afhandeling is vooral interessant bezien naar de delictcombinatie
waarvan de verdachten werden verdacht. Tabel 5.9 geeft een totaaloverzicht van de
afhandeling betreffende de in de jaren 1995 tot en met de eerste helft van 2000
ingeschreven zaken.



5 opsporing en vervolging 137

49 Dat is begrijpelijk, omdat in een zaak verschillende feiten op verschillende gronden kunnen
worden geseponeerd.

50 Daarbij kan het overigens ook gaan om geseponeerde feiten die behoren bij een zaak waarin wel
is gedagvaard, bijvoorbeeld voor een tweede mensenhandelfeit, of voor een heel ander delict. 

Tabel 5.9 Afhandeling door het OM per delictcombinatie
Afhandeling door het OM
Onbe-
kend

Dagvaar-
ding

Onvoor-
waardelijk
sepot

Voor-
waardelijk
sepot

Voeging Transactie Over-
dracht

Totaal

Delict(com-
binatie)

N         % N             % N              % N             % N          % N           % N           % N            %

Alleen men-
senhandel 
(Mh) 

7        3% 109       45% 109        45%  3           1% 5         2%  1         0% 6          3% 240       99%

Mh +
criminele
organisatie

2        2%  63        77%   
   

 15         18%  1           1%  -             - -              - 1          1%  82        99%

Mh + geweld 1        1% 108       84%  20         16% -               - -             - -              - -             - 129       101%
Mh + fraude 2      12%  14        82%  -               - -               - 1         6% -              - -             -  17        100%
Mh + delict
tegen kinde-
ren

-          -   8         73%   
    

  1          9%  1           9% -             - -              - 1          9%  11        101%

Mh + vreem-
delingen-
rechtelijk 
delict

1        9%  10        91% -               - -               - -              - -              - -             -  11        100%

Mh + 1 ander
soort delict

-            -  19        95%   
  

 1            5% -               - -              - -              - -            -  20       100%

Mh +
meerdere
andere soor-
ten delicten

10      6% 158       88%  12         7% -               - -              - -              - -             - 180       101%

Totaal 23      3% 489      71%   158       23% 5            1%  6         1% 1          0%  8          1% 690      

Uit de tabel blijkt dat verdenking van alleen mensenhandel (rij 1 in de tabel) even vaak
leidde tot dagvaarding (kolom 2 van die rij) als tot een (voorwaardelijk) sepot (zie kolom
3 en 4 van die rij tezamen). Wanneer daar verdenking van andere delicten bij komt, werd
meestal gedagvaard (rij 2 tot en met 8, kolom 2). In in totaal 71% van alle zaken waarin
mensenhandel (alleen of mede) een rol speelt, werd gedagvaard (onderste rij, kolom 2) en
ongeveer een kwart werd (voorwaardelijk of onvoorwaardelijk) geseponeerd (onderste
rij, kolom 3 en 4 tezamen). 
Informatie over het soort sepot en de sepotgrond is niet beschikbaar op zaakniveau,
alleen op feitniveau.49 Bij iets meer dan driekwart van de geseponeerde feiten50 gaat het
om een technisch sepot, bij de overige om een beleidssepot. De sepotgrond is bij de
technische sepots in een grote meerderheid van de gevallen ‘geen wettig bewijs’, op
afstand gevolgd door ‘ten onrechte als verdachte vermeld’ en ‘niet ontvankelijk’. Bij
beleidssepots zijn ‘gering aandeel in het feit’ en ‘oud feit’ de meest voorkomende
gronden.
Overigens is het zo dat in verreweg de meeste van deze zaken werd gedagvaard wegens
(alleen of onder meer) mensenhandel. In in totaal 23 gevallen echter betrof het primair



138 Mensenhandel; Eerste rapportage van de Nationaal Rapporteur

51 Dat laatste gold voor acht gevallen die werden geregistreerd in 1995, voor drie gevallen uit 1996,
voor evenveel gevallen uit 1997, voor zes gevallen uit 1998, voor een geval uit 1999 en voor twee
gevallen die werden geregistreerd in de eerste helft van 2000.

ten laste gelegde in de dagvaarding alleen andere feiten.51 In het navolgende blijven deze
23 zaken buiten beschouwing.

Afdoening door de rechtbank
In verreweg de meeste gevallen (meer dan 90% van de verdachten die voor de rechter
kwamen) dienden de mensenhandelzaken voor een meervoudige kamer, soms voor de
politierechter (kwam in totaal 13 keer voor in de periode 1995 tot en met de eerste helft
van 2000) en in enkele gevallen (in diezelfde periode in totaal twee keer) voor de
kinderrechter. Met betrekking tot nogal wat zaken (uiteraard vooral de recenter
geregistreerde zaken) is nog niet bekend voor welk soort rechter de zaak zal dienen.
Het vonnis is vooral interessant, bezien naar de delictcombinatie in de telastelegging.
Daarbij gaat het overigens uitsluitend om de primair ten laste gelegde feiten: subsidiair
ten laste gelegde feiten zijn niet opgenomen in OM-data. Verder komt het voor dat bij
meerdere primair ten laste gelegde feiten alleen het eerste feit in OM-data wordt
geregistreerd. Zaken waarin het feit mensenhandel om welke reden dan ook niet is
geregistreerd in OM-data, kunnen ook niet gesignaleerd worden via OM-data. 

Tabel 5.10 geeft een totaaloverzicht van de vonnissen in relatie tot de over de jaren 1995
tot en met de eerste helft van 2000 ingeschreven zaken. Dit overzicht betreft slechts 390
van de in totaal 489 gedagvaarde verdachten uit de Tabellen 5.8 en 5.9. De redenen
daarvan zijn - naast het feit dat 23 dagvaardingen wegens alleen andere feiten verder
buiten beschouwing zijn gelaten - dat zittingsdata nog niet waren vastgesteld, zittingen
nog niet plaats hadden gevonden, of vonnissen nog niet waren uitgesproken.



5 opsporing en vervolging 139

Tabel 5.10 Vonnis per delictcombinatie 
Vonnis
Strafopleg-
ging

Vrijspraak OM niet-
ontvanke-
lijk

Ter terecht-
zitting
gevoegd

Ontslag
van
rechtsver-
volging

Dagvaar-
ding nietig

Totaal

Delict(combi-
natie)

N            % N             % N             % N             % N            % N          % N           %

Alleen men-
senhandel
(Mh) 

104         78% 17        13%  6           4% 4            3% 2           1% 1          1% 134      100% 

Mh +
criminele
organisatie

 36          88%  5         12%  -              - -               - -               - -            -  41       100%

Mh + geweld  74          92%  5           6% 1            1% -               - -                - -            -  80       100%
Mh + fraude  15        100% -                - -               - -               -                  - -            -  15       100%
Mh + delict
tegen
kinderen

  5         100% -                - -               - -               - -                - -            -    5       100%

Mh + vreem-
delingen-
rechtelijk
delict

  3         100% -                - -               - -               - -                - -             -    3        100%

Mh + 1 ander
soort delict

 16         89%  1          6% -               - 1            6% -                - -             -  18        101%

Mh +
meerdere
andere
soorten
delicten

 90        96%  2          2% 1           1% 1            1% -                - -             -  94        100%

Totaal 343       88% 30          8% 8            2% 6            2% 2            0% 1           0% 390      100%

In een grote meerderheid van de gedagvaarde zaken (in totaal 88%) is een straf opgelegd
(onderste rij, kolom 1). In 8% van de zaken volgde vrijspraak (onderste rij, kolom 2).

In Tabel 5.11 is per delictcombinatie te zien wat voor (hoofd)straffen werden opgelegd.
Voorwaardelijke straffen die zijn opgelegd in combinatie met een onvoorwaardelijke
straf, zijn vermeld onder de onvoorwaardelijke straf. Het betreft een totaaloverzicht van
de in de jaren 1995 tot en met de eerste helft van 2000 ten parkette ingeschreven zaken
die tot strafoplegging door de rechter hebben geleid (N=343). De percentages zijn
berekend door de resultaten af te zetten tegen de gegevens uit de eerste kolom van Tabel
5.10.



140 Mensenhandel; Eerste rapportage van de Nationaal Rapporteur

52 In twee gevallen (te weten één dagvaarding waarin mensenhandel tezamen met één ander soort
delict ten laste was gelegd en één betreffende mensenhandel in combinatie met meerdere andere
soorten delicten), werd de werkstraf gecombineerd met een onvoorwaardelijke geldboete.

53 Bij zaken in de categorie ‘geen hoofdstraf’ kan een bijkomende straf zijn opgelegd (bijvoorbeeld
verbeurdverklaring), of een maatregel (bijvoorbeeld TBS).

54 Deze term is enigszins misleidend. Ingevolge art. 9 lid 3 Sr. kan echter, in gevallen waarin de wet
oplegging toelaat, de rechter volstaan met een ‘bijkomende’ straf.

Tabel 5.11 Opgelegde (hoofd)straffen per delictcombinatie 

Delict
(Combinatie)

Onvoor-
waardelijke
vrijheids-
straf

Onvoorwaar-
delijke vrij-
heidsstraf +
onvoorwaar-
delijke
geldboete

Werkstraf 52 Onvoor-
waarde-
lijke
geldboete

Alleen
voor-
waardelijk

Geen
hoofdstraf 53

Totaal

N            % N             % N                % N           % N           % N            % N            %
Alleen men-
senhandel
(Mh) 

 72         69%  4              4% 15              14% 4            4% 5            5% 4            4% 104       100%

Mh +
criminele
organisatie

 35          97%  -               -  1                 3% -               - -               - -               -  36        100%

Mh + geweld  70         95%  -               -  2                 3% -               - -               - 2            3%  74        101%
Mh + fraude   8          53%  -               -  4               27% -               - 2          13% 1            7%  15        100%
Mh + delict
tegen
kinderen

  4          80%  -               -  1               20% -               - -               - -                -   5         100%

Mh +
vreemde-
lingen-
rechtelijk
delict

  3         100%  -               -  -                   - -               - -               - -                -   3         100%

Mh + 1 ander
soort delict

 12         75%  -               -  4               25% -                - -               - -               -  16        100%

Mh +
meerdere
andere
soorten
delicten

 77         86%  6              7%  6                 7% 1            1% -               - -               -  90       101%

Totaal 281        82% 10             3% 33             10 % 5            1% 7            2% 7            2% 343       100%

In 85% van de zaken waarin straffen werden opgelegd, waren dit vrijheidsstraffen (in 3%
van de gevallen in combinatie met een onvoorwaardelijke geldboete) (laatste rij, kolom 1
en 2 tezamen) en in 10% van de gevallen was dit een werkstraf (laatste rij, kolom 3).
Onvoorwaardelijke boetes, alleen voorwaardelijke straf of alleen bijkomende straffen54

(of maatregelen) werden slechts incidenteel opgelegd.

Samenvattend kan worden gesteld dat in 71% van de zaken door het OM werd
gedagvaard, in 88% van die zaken legde de rechter straf op en dit was in 82% van de
gevallen een vrijheidsstraf.



5 opsporing en vervolging 141

55 Gezien het geringe aantal opgelegde geldboetes is het niet erg zinvol daarvan een gemiddelde te
presenteren. Het opgelegde boetebedrag varieerde van fl. 100,- tot fl. 50.000,-.

56 Zowel de delictcombinatie mensenhandel en deelneming aan een criminele organisatie als de
combinatie mensenhandel en een van de delicten tegen kinderen, heeft slechts een keer tot een
werkstraf geleid. In die beide gevallen gaat het derhalve om het daadwerkelijk opgelegde aantal
uren werkstraf.

57 Daarbij gaat het om vermogen, alle daarmee verkregen zaken en de daarmee verkregen revenuen.

Voor de twee meest frequent opgelegde (onvoorwaardelijke) straffen, te weten de
(onvoorwaardelijke) vrijheidsstraf en de werkstraf, wordt in de navolgende tabellen de
omvang aangegeven.55

De duur van de opgelegde vrijheidsstraffen varieerde van twee weken tot tien jaar. Tabel
5.12 biedt, per delict(combinatie), een overzicht van het gemiddelde aantal maanden
onvoorwaardelijke vrijheidsstraf dat werd opgelegd.

Tabel 5.12 Gemiddelde aantal maanden onvoorwaardelijke vrijheidsstraf per delictcombinatie
Delict(combinatie)                                          N Gemiddeld aantal maanden onvoorwaardelijke

vrijheidsstraf (afgerond op hele maanden)
Alleen mensenhandel (Mh)                        76 18
Mh + criminele organisatie                           35 25
Mh + geweld                                                 70 31
Mh + fraude                                                      8 18
Mh + delict tegen kinderen                               4 32
Mh + vreemdelingenrechtelijk delict                3  31
Mh + 1 ander soort delict                               12 19
Mh + meerdere andere soorten delicten       83 32

Het opgelegde aantal uren werkstraf varieerde van 60 tot het wettelijk toegestane
maximum van 240 uren. Tabel 5.13 biedt een overzicht, per delict(combinatie), van het
gemiddelde aantal uren werkstraf dat werd opgelegd.

Tabel 5.13 Gemiddelde aantal uren werkstraf per delictcombinatie
Delict(combinatie)                                          N (Gemiddeld)56 aantal uren werkstraf
Alleen mensenhandel (Mh)                            15 156
Mh + criminele organisatie   1 160
Mh + geweld    2 120
Mh + fraude                                                       4 195
Mh + delict tegen kinderen     1 180
Mh + vreemdelingenrechtelijk delict              -    -
Mh + 1 ander soort delict    4 205
Mh + meerdere andere soorten delicten   6 220

Ontnemingsvorderingen
Artikel 36e Sr. maakt het mogelijk aan degene die is veroordeeld wegens een strafbaar
feit, wederrechtelijk verkregen voordeel te ontnemen (ook wel de Plukze-regeling
genoemd). Het OM kan een vordering tot ontneming van wederrechtelijk verkregen
voordeel57 tot uiterlijk twee jaar na de uitspraak in eerste aanleg bij de rechtbank
aanhangig maken. Veelal blijkt uit het onderzoek naar de strafbare gedraging(en) al of er
voordeel genoten is en wat de omvang daarvan is. Als dat niet het geval is, kan een
strafrechtelijk financieel onderzoek (sfo) worden gestart. Dit moet gestart zijn voordat



142 Mensenhandel; Eerste rapportage van de Nationaal Rapporteur

58 Schriftelijke informatie van dhr. Groen, SiBa, WODC.
59 De tenuitvoerlegging van ontnemingszaken neemt de nodige tijd in beslag. Uit een evaluatie van

de ontnemingswetgeving bleek dat van de voor executie vatbare zaken die in 1995 aan het
Centraal Justitieel Incasso Bureau werden overgedragen, begin 1998 pas krap eenderde deel was
afgedaan (Nelen & Sabee, 1998).

60 Deze gegevens lijken misschien in tegenspraak met informatie hieromtrent in Visser c.s. (2000),
die voor de periode 1994 tot en met 1998 meer van dergelijke zaken signaleren. Het overzicht van
Visser c.s. heeft echter betrekking op alle telasteleggingen in zake de desbetreffende delicten,
terwijl het in het voorgaande ging om de vraag of de desbetreffende delicten wellicht ten laste
zouden kunnen zijn gelegd in plaats van mensenhandel. Aanvullend kan worden vermeld dat
slavenhandel of mensenroof enkele keren ten laste is gelegd naast mensenhandel. Voor slavernij
gebeurde dat in de periode 1995 tot en met de eerste helft van 2000 vijf keer (vier keer met
betrekking tot in 1995 ingeschreven zaken, een keer met betrekking tot een zaak uit 1998), voor
mensenroof 20 keer (16 keer met betrekking tot 1998, drie keer met betrekking tot 1999 en een
keer met betrekking tot de eerste helft van 2000).

de strafzaak dient, maar hoeft op dat moment nog niet afgerond te zijn (Jörg & Kelk,
1998). Om te voorkomen dat een verdachte geld of goederen wegsluist, kan reeds bij
verdenking van een misdrijf zogenaamd conservatoir beslag worden gelegd ter fine van
ontneming. De verdachte kan zaken en vermogensrechten onder dit beslag niet (meer)
vervreemden, zodat deze bij veroordeling direct kunnen worden ‘geplukt’. Ter
voorkoming van vervolging ter ontneming kan men tot een schikking komen.
In 18% van de in de periode 1995 tot en met de eerste helft van 2000 ingeschreven zaken
mensenhandel waarin een dagvaarding werd uitgebracht, werd een ontnemingsvordering
ingesteld. Dat lijkt op het eerste gezicht niet vaak, maar informatie uit OM-data leert dat
dit in dezelfde periode inzake overtreding van de opiumwet in 11% van de gevallen
gebeurde.58 Bovendien is het, voor zaken waarvan de uitspraak dateert van minder dan
twee jaar geleden, mogelijk dat er nog een sfo loopt en dat er alsnog een
ontnemingsvordering zal worden ingesteld.
Van de meeste ontnemingsvorderingen is de afloop (nog) niet bekend; van 21 (23%) van
de in totaal 92 ontnemingsvorderingen wel. Negen keer volgde tenuitvoerlegging van de
ontnemingsmaatregel,59 vijf keer werd de vordering afgewezen, eveneens vijf keer werd
deze ingetrokken, een keer volgde overdracht van de strafzaak en eveneens een keer
werd op een aangeboden schikking ingegaan. Over de hoogte van het ontnomen
voordeel is geen nadere informatie bekend.

Intermezzo
Omdat het - in ieder geval in theorie - denkbaar is dat mensenhandelfeiten worden
vervolgd onder de noemer van delicten als slavenhandel (art. 274 Sr.), mensenroof (art.
278 Sr.) of (voor 1 oktober 2000) bordeelhouderij (het toenmalige art. 250bis Sr.), is
bezien hoe vaak deze delicten (primair) ten laste werden gelegd in de periode 1995 tot en
met de eerste helft van 2000. Dat blijkt voor slavenhandel drie keer te zijn gebeurd (twee
keer in 1995 en een keer in 1998), voor mensenroof en bordeelhouderij niet een keer.
Gevoeglijk kan worden aangenomen dat hetgeen in de eerste alinea van dit intermezzo
als mogelijkheid werd geopperd, in de praktijk van de afgelopen jaren zelden of nooit is
voorgekomen.60 In de praktijk zijn er geluiden dat verdenkingen van mensenhandel ook
wel onder de, bewijstechnisch eenvoudiger, noemer van mensensmokkel worden



5 opsporing en vervolging 143

61 Wel kan met betrekking tot het delict mensensmokkel worden gemeld dat het aantal strafzaken
met vermelding van mensensmokkel dat werd ingeschreven bij de arrondissementsparketten in
de periode 1994 tot en met 1998 521 bedroeg, tegen in totaal 582 strafzaken met verdenking van
mensenhandel. Uit de overzichten in Visser c.s. (2000) blijkt dat er, anders dan bij mensenhandel,
in die periode sprake is van ‘een explosieve groei van het aantal strafzaken (dan wel verdachten)
inzake mensensmokkel’ (Bijlage E, p. 10). Er is sprake van een jaarlijkse stijging die loopt van vier
zaken in 1994 naar 222 zaken in 1998.

62 Vanaf 1996 zijn in OBJD alle justitiële gegevens opgenomen van personen die sinds dat jaar met
justitie in aanraking zijn geweest, aangevuld met hun justitiële documentatie uit de periode
daarvoor. Het systeem is nog in ontwikkeling, kent een aantal technische en inhoudelijke
beperkingen en de gegevens in OBJD moeten nog inhoudelijk gevalideerd worden (SiBaNet,
bronpagina OBJD).

vervolgd, of mogelijk ook als separaat zedendelict of wederrechtelijke vrijheidsberoving.
Hoe vaak dat gebeurt, is op grond van registratiegegevens niet na te gaan.61

Hoger beroep
De voorgaande informatie betreft uitsluitend de afdoening in eerste aanleg.
Van in totaal 329 zaken is - met behulp van OM-data - bekend of er hoger beroep is
ingesteld tegen het vonnis en, zo ja, door wie. In 184 zaken is geen beroep ingesteld, in
145 zaken wel. Dit gebeurde in 65 gevallen door de veroordeelde (na strafoplegging), in
62 gevallen door zowel verdachte als OM (in alle gevallen na strafoplegging) en in 18
gevallen door het OM (14 keer na strafoplegging, vier keer na vrijspraak).
OM-data biedt geen informatie over uitspraken in hoger beroep van zaken die in eerste
aanleg dienden voor de arrondissementsrechtbank. Informatie over de laatste,
onherroepelijke afdoening van mensenhandelzaken is wel te vinden in de Onderzoeks-
en Beleidsdatabase Justitiële Documentatie (OBJD). Deze OBJD bevat een selectie van
gegevens uit het Justitieel Documentatiesysteem (JDS), een landelijke database waarin de
‘strafbladen’ worden bijgehouden62. In de periode 1997 tot en met 2000 zijn er volgens de
OBJD 231 zaken door de rechtsprekende macht afgehandeld die ten minste een feit
mensenhandel omvatten. In 53 van deze zaken ging het om een enkel feit van
mensenhandel, in de overige 178 zaken om meerdere feiten mensenhandel of om een
combinatie van mensenhandel met andere delicten, zoals deelneming aan een criminele
organisatie, ontucht en verkrachting, valse documenten, mishandeling en poging tot
doodslag, vrijheidsberoving, diefstal, vernieling of vuurwapenbezit. Tabel 5.14 geeft
informatie over de laatste afdoening van deze zaken.

Tabel 5.14 Onherroepelijke vonnissen, periode 1997 tot en met 2000 
Feiten Afdoening N %
1 mensenhandelfeit Geen (onvoorwaardelijke)

vrijheidsstraf of maatregel
 19  8%

1 mensenhandelfeit Onvoorwaardelijke vrijheidsstraf
of maatregel

 34 15%

Meerdere feiten
(waaronder
mensenhandel)

Geen (onvoorwaardelijke)
vrijheidsstraf of maatregel

 30 13%

Meerdere feiten
(waaronder
mensenhandel)

Onvoorwaardelijke vrijheidsstraf
of maatregel

148 64%

Totaal 231 100%



144 Mensenhandel; Eerste rapportage van de Nationaal Rapporteur

63 In plaats van de eerdere (eigen) indeling in uitsluitende mensenhandel (één of meer feiten) versus
mensenhandelfeiten in combinatie met andere feiten, nu dus een (van SiBa afkomstige) indeling
in één mensenhandelfeit versus meerdere feiten, te weten meerdere mensenhandelfeiten of
meerdere feiten, waaronder mensenhandel.

Uit het overzicht blijkt dat in in totaal 79% van deze zaken een onvoorwaardelijke
vrijheidsstraf werd opgelegd. De gemiddelde duur daarvan bedraagt in zaken met één
mensenhandelfeit 417 dagen, dus ruim 13 maanden en in zaken met meerdere feiten 841
dagen, dus circa 27 maanden.
Vergelijking met de uitspraken in (alleen) eerste aanleg is niet goed mogelijk, omdat het
bij de daaromtrent gepresenteerde gegevens gaat om de in de desbetreffende jaren ten
parkette ingeschreven zaken. De onherroepelijke vonnissen kunnen zaken uit andere
jaren betreffen. Bovendien is de hier gekozen indeling anders.63 

5.4 Knelpunten en aandachtspunten

De knelpunten en aandachtspunten die in deze paragraaf aan de orde komen, zijn met
name ontleend aan bijeenkomsten van het PPM/DNP, bijeenkomsten met de
contactofficieren mensenhandel en gesprekken met andere sleutelfiguren binnen politie
en justitie, alsmede aan het symposium dat het Bureau NRM organiseerde.

Plankzaken
Volgens de aanwijzingen van het College van Procureurs-Generaal dienen signalen van
mensenhandel in ieder geval tot opsporing en zo mogelijk tot vervolging te leiden.
Sommige zaken mensenhandel blijven echter bij de politie op de plank liggen (de
voorlopige resultaten van het onderzoek door de UKO wijzen op een niet te
verwaarlozen percentage). Bureau NRM heeft nog geen diepgaand onderzoek kunnen
(doen) verrichten naar de vraag hoe vaak dit voorkomt of naar de oorzaken hiervan.
Duidelijk is echter wel dat een besluit tot opsporing en vervolging in de meeste gevallen
een afweging inhoudt: een - over het algemeen moeilijk en tijdrovend -
opsporingsonderzoek inzake mensenhandel betekent dat andere zaken noodgedwongen
blijven liggen. Door vertegenwoordigers van zowel politie als OM wordt in dit verband
gewag gemaakt van capaciteitstekorten.
Wat mogelijk ook een rol speelt is het feit dat, hoewel er internationaal drie ‘motoren’
zijn voor onderzoek naar en opsporing van mensenhandel, te weten schending van
mensenrechten, georganiseerde criminaliteit en zedenzorg, in Nederland de invalshoek
van de zedenzorg voorop lijkt te staan. Daardoor worden, volgens OM-functionarissen,
voornamelijk kleinere onderzoeken gedraaid op districts- of regionaal niveau. In geval
van arrondissementsoverstijgende zaken lopen pogingen om andere arrondissementen
bij het onderzoek te betrekken nogal eens op niets uit, door de al genoemde
capaciteitsproblemen. De ontwikkeling in de richting van BRT’s is in dit verband
veelbelovend, al blijkt het in de praktijk niet gemakkelijk om de voor BRT-deelname
bestemde 1% van de politiecapaciteit in de regio’s hiervoor te realiseren.



5 opsporing en vervolging 145

64 Zoals ook eerder al werd vermeld mogen slachtoffers ‘gedurende de B-9 procedure’ niet werken.

Bewijsvoering, slachtoffers en getuigen
Hoewel mensenhandel geen klachtdelict is, hetgeen wil zeggen dat een aangifte geen
voorwaarde is om tot vervolging over te kunnen gaan, wijst de praktijk uit dat
verklaringen van slachtoffers en getuigen van groot belang zijn voor het opsporings- en
vervolgingsonderzoek. Daarnaast is ook ‘steunbewijs’ niet altijd gemakkelijk te
verkrijgen. Het is derhalve, nog afgezien van humanitaire aspecten, een prealabel
probleem dat het in de praktijk voorkomt dat de bewijsgaring inzake mensenhandel
wordt bemoeilijkt doordat slachtoffers, op basis van bepalingen in de
Vreemdelingenwet, spoedig nadat zij worden aangetroffen, als illegale vreemdeling
worden uitgezet. Verder zijn betrokkenen om uiteenlopende redenen weinig bereid om
getuigenverklaringen af te leggen. Daarin spelen diverse factoren een rol: het imago van
de politie is in de landen van herkomst veelal erg slecht, waardoor er eveneens weinig
vertrouwen is in de integriteit van de politie in Nederland. Daders spelen daarop in en
slachtoffers worden door hen onder druk gezet. Vaak ook zijn slachtoffers te bang om
aangifte te doen of trekken zij, onder druk van dreiging of chantage aan hun adres of aan
het adres van familieleden, hun verklaringen weer in, of stellen die bij in minder
belastende zin. Sommige slachtoffers leggen wel een verklaring af of doen aangifte, maar
verdwijnen tijdens de B-9 procedure, bijvoorbeeld om te werken, al of niet in de
prostitutie.64

Bij het Bureau NRM werden enkele malen verdenkingen van mensenhandel gemeld die
betrokkenen naar eigen zeggen bij de politie niet gemakkelijk kwijt hadden gekund. Zij
hadden bijvoorbeeld, via het algemene telefoonnummer van de desbetreffende
politieregio, geen contact kunnen leggen met een contactpersoon mensenhandel, of
waren afgeschrikt door het feit dat zij bij een balie hardop moesten melden waarvoor zij
kwamen. Dit impliceert dat de drempel naar een politiebureau soms te hoog is, mogelijk
ook voor getuigen/tipgevers. Overigens is de beschikbaarheid van getuigen veelal een
probleem vanwege het vaak transnationale karakter van het delict, maar tevens vanwege
hun ‘vluchtigheid’. 
De strafprocedure en het feit dat getuigen en slachtoffers vaak herhaaldelijk (moeten)
worden gehoord, is voor hen zeer belastend. Daar komt bij dat de medewerking aan
opsporing en vervolging de betrokkenen op de langere termijn niet veel oplevert: de kans
om na beëindiging van de strafrechtelijke procedure in Nederland te mogen blijven, met
een vergunning tot verblijf op humanitaire gronden, is zeer klein.
Overigens wordt ook gemeld dat het OM te veel nadruk legt op het belang van een
‘aangifte’; volgens vertegenwoordigers vanuit de politiewereld is ‘aangifte doen’ voor
sommige slachtoffers een te grote stap en zou het minder bedreigend en dus beter zijn
om bij hen aan te dringen op ‘getuigenverklaringen’. Dit hoeft in juridisch opzicht geen
problemen op te leveren, want ‘aangifte’ is een begrip uit de praktijk dat in het Wetboek
van Strafvordering niet voorkomt. Het betekent niet meer en niet minder dan dat de
politie informatie over een strafbaar feit wordt aangereikt.

Drie andere knelpunten die worden genoemd in relatie tot slachtoffers zijn: het gebrek
aan (ter zake kundige) advocaten voor slachtoffers, de beperkte beschikbaarheid van
(betrouwbare) tolken die nodig zijn om met slachtoffers te communiceren en problemen
betreffende het regelen van onderdak voor slachtoffers. Dit is vaak erg moeilijk en



146 Mensenhandel; Eerste rapportage van de Nationaal Rapporteur

65 De vraag dringt zich op hoe dit ‘verbod’ zich verhoudt tot het eerder in deze paragraaf beschreven
fenomeen van de plankzaken.

tijdrovend en de locatie waar een slachtoffer wordt ondergebracht is soms zo ver weg dat
het de politie veel (reis)tijd kost om het slachtoffer te spreken in het kader van
opsporingsonderzoek.

(Opsporings)bevoegdheden
Eveneens relevant vanuit het oogpunt van bewijsvoering is het feit dat
vertegenwoordigers van politie en OM beperkingen en onduidelijkheden melden in
(opsporings)bevoegdheden die soms belemmerend werken bij opsporingsonderzoek
inzake mensenhandel. Een veelgenoemd probleem in dit verband is het zogenoemde
‘verbod op het doorlaten van personen’. Op 26 november 1998 werd de motie Rouvoet
dienaangaande aangenomen door de Tweede Kamer. Deze motie (TK 1998-1999, 25 403,
nr. 30) vermeldt dat de Kamer van mening is dat het doorlaten van personen in de zin van
het laten voortduren van de misdrijven mensensmokkel, vrouwenhandel en
wederrechtelijke vrijheidsberoving (die worden getypeerd als ernstige misdrijven waarbij
de menselijke waardigheid direct in het geding is), nadat zij in het kader van de opsporing
zijn geconstateerd, niet aanvaardbaar is, ook niet met het oog op zwaarwegende
opsporingsbelangen. In zijn brief van 12 april 1999 (TK 1998-1999, 25 403, nr. 35) zet de
Minister van Justitie, na over de uitvoering daarvan overleg te hebben gevoerd met het
College van Procureurs-Generaal, uiteen hoe hij deze motie interpreteert. Naar de
mening van de minister is er bij mensenhandel (de minister gebruikt de sekse-neutrale
wettelijke typering) en wederrechtelijke vrijheidsberoving in alle gevallen sprake van
strijdigheid met de menselijke waardigheid. De slachtoffers van mensenhandel zullen, als
gevolg van de voltooiing van dit misdrijf, komen te verkeren in een situatie die
onverenigbaar is met de menselijke waardigheid, waartegen zij beschermd moeten
worden. Bezien vanuit dat belang mag dan ook nooit overwogen worden af te zien van
aanhouding. In geval van mensensmokkel kan er in het kader van een belangenafweging
naar de mening van de minister uit oogpunt van opsporing wel een andere keuze worden
gemaakt. Ondanks het verzoek daartoe van de minister had geen van de fracties in de
Tweede Kamer behoefte met de minister over deze brief van gedachten te wisselen.
Aangenomen moet derhalve worden dat de Kamer heeft ingestemd met voormelde
interpretatie door de minister (TK 1998-1999, 26 269, nrs. 4-5).
Waar er ten aanzien van mensensmokkel nog een beperkte uitzonderingsmogelijkheid is
gelaten op het verbod op doorlaten, is dit verbod ten aanzien van mensenhandel dus
absoluut geformuleerd. Met andere woorden: bij verdenking van mensenhandel mag er
nimmer worden doorgelaten in de zin van het laten voortduren van het delict.65 Zelfs
zwaarwegende opsporingsbelangen, ter tracering en aanhouding van leidinggevenden
van een organisatie en het achterhalen van de structurele werkwijze, kunnen hier niet
leiden tot opheffing van die verplichting. Dit leidt in sommige gevallen tot vroeg- of zelfs
voortijdig moeten ingrijpen, waardoor breder opsporingsonderzoek naar organisatoren,
leidinggevenden en achterliggende werkwijze kan worden gefrustreerd. Belangrijke
(potentiële) verdachten kunnen op deze wijze aan aanhouding ontkomen.
Een ander voorbeeld betreft de beperkingen die er zijn met betrekking tot het kunnen
registreren en uitwisselen van informatie over mogelijke daders van mensenhandel en
over potentiële slachtoffers, die wordt verkregen op het snijvlak van toezicht en



5 opsporing en vervolging 147

66 Wel is het zo dat slachtoffers die worden aangemeld voor de B-9 (voorheen B-17) regeling,
worden geregistreerd bij de IND.

67 Hierin zijn de Rode Draad, de Mr. de Graafstichting en het Prostitutie Informatiecentrum (PIC)
vertegenwoordigd.

voorbereidende opsporing.66 Deze registratie en uitwisseling zijn van groot belang, mede
omdat de ervaring leert dat slachtoffers vaak niet lang op dezelfde plek werken. Het
landelijke slachtoffervolgsysteem, dat onlangs is ontwikkeld, voorziet naar verwachting
dan ook in een behoefte waar het registratie van en uitwisseling van informatie over
mogelijke slachtoffers betreft. Het systeem is inmiddels in enkele politieregio’s in
gebruik genomen. De regio’s hebben elk een aantal politiefunctionarissen geautoriseerd
om gegevens in het systeem in te voeren en het systeem te raadplegen. Vooralsnog zijn
dit met name functionarissen die van doen hebben met de prostitutiecontroles. Het is de
vraag of en hoe uit andere bronnen afkomstige informatie over mogelijke slachtoffers
(bijvoorbeeld restinformatie uit opsporingsonderzoek met betrekking tot andere
strafbare feiten), eveneens in het systeem zal worden opgenomen.
Ook met betrekking tot de in Hoofdstuk 2 behandelde identificatieplicht zijn er in de
praktijk problemen. Deze houden verband met het feit dat de identificatieplicht slechts
een bevoegdheid omvat om naar een identificatiebewijs te vragen, zonder plicht tot het
dragen of tonen van een dergelijk bewijs, zodat de bevoegdheid in de praktijk niet veel
betekent. Vanuit De Rode Draad komt overigens een ander bezwaar naar voren in relatie
tot de identificatieplicht: deze “lijkt in de plaats te komen van de in 1997 door de
Registratiekamer afgekeurde politieregistratie van de beroepsgroep van prostituees.…
De nieuwe maatregel is bedoeld als maatregel tegen exploitanten die illegalen te werk
stellen, maar treft vooral prostituees” (De Rode Draad, 2001, p. 12). Volgens de
Coördinatie Positieverbetering Prostituees67 zouden (legale) prostituees “uit angst
geconfronteerd te worden met een vorm van politieregistratie niet (meer) vrijuit signalen
over bedenkelijke praktijken” doorgeven aan de politie (Brief aan onder andere de
Minister van Justitie, d.d. 26 maart 2001).

De wetstekst
De huidige redactie van het mensenhandelartikel 250a Sr. wordt door het OM, vanuit het
oogpunt van telastelegging, gecompliceerd gevonden. Anders ook dan onder het oude
artikel 250ter Sr., lijkt niet meer te kunnen worden volstaan met de kwalificatie
‘mensenhandel’. Art. 250a Sr. bevat meerdere bestanddelen die in de telastelegging
moeten worden opgenomen en in de feitelijke beschrijving toegelicht. Dit leidt tot zeer
uitgebreide telasteleggingen. Ook een term als ‘misbruik van uit feitelijke verhoudingen
voortvloeiend overwicht’ vraagt om een uiteenzetting van feitelijke condities die een
telastelegging kwetsbaar kunnen maken uit bewijsoogpunt. 
Het is voorts niet duidelijk of de redactie van art. 250a Sr. het afzonderlijk ten laste leggen
van een poging tot mensenhandel juridisch nog mogelijk maakt. Het artikel lijkt zodanig
te zijn geredigeerd dat, in lijn met eerdere jurisprudentie van de Hoge Raad, een poging
het voltooide delict oplevert. Ook de tekst in de Aanwijzing aanpak mensenhandel van het
College van Procureurs-Generaal (1999) bouwt hierop voort. In de daarbij behorende
Bijlage 1 wordt namelijk gesteld dat het voor de voltooiing van het delict niet vereist is dat
het slachtoffer daadwerkelijk in de prostitutie belandt. Hoewel de desbetreffende
passage (wat verdwaald) is opgenomen onder de paragraaf over minderjarige



148 Mensenhandel; Eerste rapportage van de Nationaal Rapporteur

68 In 2001 werd dit hiaat tijdelijk enigszins ondervangen door de drie OM-bijeenkomsten die BNRM
initieerde.

69 Een praktische oplossing kan, in een enkel geval waarin de Nederlandse rechter reeds
rechtsmacht toekomt voor het hoofdfeit, zijn dergelijke feiten, indien de verdachte deze bekent,
ad informandum aan de telastelegging toe te voegen. Dit betekent echter wel dat daarmee deze

slachtoffers, is deze, gezien de bijna gelijkluidende tekst van de verschillende
strafbepalingen onder art. 250a, eveneens ten aanzien van meerderjarigen van
toepassing. In de praktijk blijkt het echter wel voor te komen dat voor poging wordt
vervolgd en berecht.

Afstemming en samenwerking
Ondanks de inspanningen om tot meer onderlinge afstemming en uniformiteit te komen,
zijn er, zowel bij de politie als bij het OM, grote verschillen in de organisatie en wijze van
aanpak van mensenhandelonderzoeken.
Samenwerking is door de opstellers van het Protocol Vrouwenhandel (Verhees & Holla,
1994) niet ten onrechte het kernbegrip genoemd bij de bestrijding van vrouwenhandel
c.q. mensenhandel. Samenwerking heeft weliswaar op veel plekken beleidsprioriteit,
maar deze is binnen en tussen instanties op veel punten voor verbetering vatbaar. Zo is
er op politieniveau weliswaar een goed lopend overleg van contactfunctionarissen of
korpsprojectleiders mensenhandel (te weten PPM/DNP), dat over het algemeen druk
wordt bezocht, maar ontbreken enkele regio’s daar bijna stelselmatig. Voorts verloopt de
samenwerking tussen bijvoorbeeld de politie en de hulpverlening en tussen het OM en de
Immigratie- en Naturalisatiedienst (IND) niet optimaal: men weet elkaar niet altijd te
vinden en is over en weer veelal onvoldoende geïnformeerd. Verder vond er tot voor kort
weinig (structurele) uitwisseling van informatie en ervaringen plaats tussen
contactofficieren mensenhandel onderling.68 Met de komst van de landelijk officier, die
een coördinerende rol heeft, zal dit naar verwachting veranderen. Een ander voorbeeld is
het feit dat het Bureau Info & Analyse aan de Grens (van de Kmar) op Schiphol vaak over
(operationele) informatie beschikt die van belang kan zijn voor politiekorpsen.
Doorspelen van deze informatie aan de korpsen verloopt evenwel niet altijd gemakkelijk.
Internationale samenwerking verloopt zelfs erg moeizaam. Dit heeft deels te maken met
het feit dat de buitenlandse autoriteiten niet altijd dezelfde belangen hebben als de
Nederlandse. Ook het gebrek aan uniforme regelgeving in (West-)Europa op het terrein
van opsporingsbevoegdheden speelt daarin een rol. Internationale rechtshulpverdragen
zijn een belangrijke stap op weg naar harmonisatie van politiële bevoegdheden, maar ze
regelen niet alles. Schalken en Pronk (2001) geven bijvoorbeeld aan dat het nieuwe
Europees Rechtshulp Verdrag (ERV, 2000) enkele specifieke vormen van
grensoverschrijdende bevoegdheden regelt, zoals het verhoor van verdachten, getuigen
en deskundigen (per video- of telefoonconferentie), gecontroleerde aflevering, infiltratie
en het aftappen van telecommunicatie, maar dat tal van kwesties, zoals deals met
criminelen, op Europees vlak ongenormeerd blijven.
Ook ten aanzien van de vervolging kan de internationale context van veel
mensenhandelzaken problemen opleveren. Als voorbeeld kan worden genoemd de
buitenlandse handelaar/transporteur of andere handlanger, die een slachtoffer, op weg
naar Nederland, in een buitenland verkracht of mishandelt. Een dergelijk feitencomplex
levert bevoegdheidsproblemen op voor de Nederlandse rechterlijke macht.69 In dit



5 opsporing en vervolging 149

(vaak ook ernstige) feiten ‘en passant’ worden meegenomen in de berechting en zich niet alsnog
elders voor separate berechting lenen (het ne bis in idem-beginsel). 

verband zijn de ontwikkelingen rond de oprichting van Eurojust interessant. Hierover
meer in paragraaf 5.5.2.

Overige knelpunten
Ontneming van wederrechtelijk verkregen voordeel is in de praktijk om verschillende
redenen moeilijk te realiseren. Voor het OM is het over het algemeen nog wel mogelijk -
zij het vaak zeer tijdrovend - om te achterhalen om wat voor bedragen het gaat, maar de
opbrengsten verdwijnen veelal direct naar het buitenland, alwaar ze moeilijk of in het
geheel niet meer te traceren zijn, laat staan te ontnemen. Problemen die zich daarbij
voordoen zijn beperkte of ontbrekende bevoegdheden, onduidelijkheid over of
onmogelijkheid om de juiste personen of instanties te traceren, gebrek aan medewerking
in het land in kwestie en een moeizaam verloop van rogatoire commissies.
In sommige gevallen wordt afgezien van een - op de dader gerichte -
ontnemingsvordering om het slachtoffer te ontzien, bijvoorbeeld wanneer is te voorzien
dat dit zou leiden tot extra druk op en bedreiging van familie van een slachtoffer in het
land van herkomst.

Het OM noemt tevens als knelpunt het feit dat de B-9 regeling door de verdediging van
van mensenhandel verdachte personen veelal naar voren wordt gebracht als ‘de B-9
worst’, waarmee wordt bedoeld dat de door de regeling geboden faciliteiten dermate
aantrekkelijk zouden zijn dat daarmee verklaringen van getuigen ‘gekocht’ zouden
kunnen worden. Zie over de (on)aantrekkelijkheid van de B-9 regeling ook de
Hoofdstukken 4 en 6.  

Vanuit het OM wordt voorts naar voren gebracht dat het soms moeite kost de rechter te
overtuigen van het schrijnende karakter van gedwongen prostitutie. In dit verband werd
tevens opgemerkt dat in geen enkel arrondissement een speciale kamer belast is met de
behandeling van mensenhandelzaken, terwijl zulks de deskundigheid ten aanzien van dit
specifieke delict zou kunnen bevorderen. Op ressortelijk niveau is, voor zover bekend,
slechts bij één Hof een speciale kamer aangewezen voor de behandeling van
mensenhandelzaken. Gelet op de bijzondere verwikkelingen die zich bij de behandeling
van deze zaken kunnen voordoen, met name bij de afweging van verdragsrechtelijk
beschermde belangen van verdachten en slachtoffers als getuigen, verdient een dergelijke
‘concentratie’ de voorkeur. 

5.5 Internationale ontwikkelingen

5.5.1 Europol
Europol is de Europese rechtshandhavingsorganisatie die ten doel heeft de effectiviteit te
bevorderen van het optreden van, en de samenwerking tussen, de bevoegde instanties
van de lidstaten van de Europese Unie met betrekking tot het voorkomen en bestrijden
van terrorisme, de illegale handel in verdovende middelen en andere vormen van ernstige
internationaal georganiseerde misdaad. Europol heeft als taak een wezenlijke bijdrage te



150 Mensenhandel; Eerste rapportage van de Nationaal Rapporteur

70 Overeenkomst tot oprichting van een Europese Politiedienst (Europol-overeenkomst),
Publicatieblad C 316, d.d. 27 november 1995. Mensenhandel werd toen gedefinieerd als het
onderwerpen van een persoon aan de feitelijke en wederrechtelijke macht van andere personen
door gebruik te maken van geweld of bedreiging met geweld dan wel door misbruik te maken van
een gezagsverhouding of van misleiding, met name teneinde zich bezig te houden met de
exploitatie in de prostitutie van die andere persoon, vormen van uitbuiting en seksueel geweld ten
aanzien van minderjarigen of met de handel in afgestane kinderen.

71 Besluit van de Raad van 3 december 1998, Publicatieblad C 026, d.d. 30 januari 1999. Aan
bovenvermelde definitie werd toe toegevoegd: “Deze vormen van uitbuiting omvatten eveneens
de productie van, de handel in en de verspreiding van pornografisch materiaal dat afbeeldingen
van kinderen bevat.”

72 Aldus mondelinge informatie van de heer B. Clarberg van de Trafficking in Human Beings Unit.
73 Europol zal in de nabije toekomst wellicht wat veranderingen ondergaan (zie Ontwerpbesluiten

Unie-Verdrag; notitie Europol - stand van zaken en toekomstverwachtingen, Tweede Kamer,
vergaderjaar 2001-2002, 23 490, nr. 219).

leveren aan de rechtshandhavingsacties van de Europese Unie tegen georganiseerde
misdaad, in het bijzonder wat betreft de criminele organisaties die erbij betrokken zijn
(Europol Informatiefolder, 2000). Europol heeft geen operationele en uitvoerende
bevoegdheden (zie hierover Schalken & Pronk, 2001), maar functioneert veeleer als
verzamelpunt en doorgeefluik van informatie, die door haar wordt gecompileerd en
geanalyseerd. In de uitvoering van haar taken is Europol ondersteunend aan de nationale
bevoegde instanties in door hen uitgevoerd opsporingsonderzoek.
Mensenhandel behoorde, tezamen met onder meer illegale immigratie, van meet af aan
tot het mandaat van Europol70 en wordt aangepakt binnen de Illegal Immigration &
Human Beings Group, waar de Unit Trafficking in Human Beings deel van uitmaakt. Per 1
januari 1999 werd de oorspronkelijk gehanteerde definitie van mensenhandel uitgebreid
met kinderporno,71 maar gedwongen arbeid anders dan seksuele exploitatie, maakt (nog)
geen deel uit van het werkterrein van Europol. De verwachting is dat dit, mede gezien de
ontwikkelingen buiten en binnen de Europese Unie met betrekking tot de gehanteerde
definitie van mensenhandel, spoedig zal veranderen.72 Daarvoor is evenwel toestemming
van de Europese Raad nodig. Europol hoopt zelf op termijn op een algemeen mandaat
teneinde bevoegdheidskwesties te voorkomen. Dit mandaat zou de georganiseerde
criminaliteit moeten beslaan.73

Binnen Europol zijn er geen afzonderlijke afdelingen die zich bezighouden met
mensenhandel voor seksuele exploitatie, illegale immigratie of kinderporno. Wel worden
voor deze onderwerpen aparte expert-bijeenkomsten georganiseerd. Zo organiseert
Europol jaarlijks een ‘expertmeeting on trafficking in human beings for the purpose of
sexual exploitation’. Het Bureau NRM neemt als toehoorder deel aan het niet-besloten
gedeelte van deze bijeenkomsten. 
Jaarlijks stelt de Unit Trafficking in Human Beings de al eerder in deze rapportage
genoemde Trafficking in Human Beings General Situation Reports (GSR’s) op. Doel van
deze GSR’s is zowel algemene als specifieke kennis en ervaring op het terrein van de
bestrijding van mensenhandel in de lidstaten vast te leggen. Dit gebeurt aan de hand van
een algemeen stramien van te behandelen onderwerpen, dat in de genoemde
expertmeetings wordt besproken. De kandidaat-lidstaten, die eveneens in de
expertmeetings vertegenwoordigd zijn, leveren een bijdrage aan deze GSR’s. In 2001



5 opsporing en vervolging 151

verscheen er een Crime Assessment betreffende Trafficking of Human Beings into the
European Union (Europol, 2001).

5.5.2 Eurojust
Een van de exponenten van het eerder geschetste beleid van de Europese Unie ter
versterking van de politiële en justitiële samenwerking in strafzaken is de voorgenomen
oprichting van Eurojust. Onder de oorspronkelijke benaming Eurojustice nam
Nederland het initiatief tot organisatie van een grote conferentie in Noordwijkerhout,
waaraan Procureurs-Generaal en officieren van justitie uit de landen van de Europese
Unie en de kandidaat-lidstaten deelnamen. De conferentie vond plaats van 3-5 juni 1998
en had tot doel te komen tot concrete plannen voor de oprichting van wat op termijn een
Europees openbaar ministerie zou moeten worden. Deze plannen zijn nadien verder
uitgewerkt en op de Europese Raad in Tampere (op 15 en 16 oktober 1999) is
overeengekomen dat tegen het einde van 2001 een eenheid dient te worden opgericht.
Deze eenheid, met de naam Eurojust, is bedoeld als middel om het hoofd te bieden aan
de grensoverschrijdende georganiseerde criminaliteit in een ruimte waarin vrij verkeer
geldt. Hoewel de precieze structuur en opbouw van Eurojust nog niet vaststaan, en ook
over de concrete taken en bevoegdheden nog overeenstemming bereikt moet worden, is
wel reeds een aantal contouren van deze eenheid geschetst (Mededeling van de
Commissie inzake de oprichting van Eurojust d.d. 22.11.2000, COM(2000) 746).
Duidelijk is dat Eurojust een centrale, coördinerende rol moet gaan vervullen op het
niveau van de nationale vervolgingsinstanties, teneinde de bestrijding van de (ernstige)
georganiseerde criminaliteit te versterken. Dit betekent dat Eurojust - op een nog nader
te bepalen wijze - de eigenlijke coördinatie tussen de nationale opsporingsinstanties
moet gaan vergemakkelijken en strafrechtelijke onderzoeken in zaken van
grensoverschrijdende georganiseerde criminaliteit moet gaan ondersteunen. Het is
nadrukkelijk de bedoeling dat deze taak verder gaat dan het enkel zijn van een
documentatie- en informatiecentrum, dat op een abstract niveau van advies dient.
Eurojust moet een actieve bijdrage kunnen leveren aan individuele strafrechtelijke
onderzoeken van voornoemde aard, evenwel zonder dat deze eenheid
noodzakelijkerwijs de zelfstandige bevoegdheid moet hebben om onderzoeken in te
leiden en te verrichten, of om gemeenschappelijke onderzoeksteams op te richten.
Voorts zal Eurojust de mogelijkheid moeten hebben om aanbevelingen te doen aan de
nationale vervolgingsinstanties, zal het verplichtende verzoeken om inlichtingen tot hen
moeten kunnen richten en zal het automatisch op de hoogte gehouden moeten worden
over de stand van zaken in grensoverschrijdende strafzaken. Om zijn taken adequaat uit
te kunnen voeren, wordt voorzien dat Eurojust toegang moet hebben tot nationale straf-
en procedureregisters en inzagebevoegdheid moeten hebben in strafdossiers. 
Mutatis mutandis dienen deze uitgangspunten ook toegepast te worden in de
betrekkingen van Eurojust met Europol. Eurojust zal beschouwd moeten worden als de
justitiële tegenhanger van Europol, hetgeen betekent dat Eurojust de activiteiten van
Europol moet ondersteunen door coördinatie van vervolgingsactiviteiten. Om te kunnen
coördineren zal Eurojust gebruik moeten maken van door Europol verzamelde en
beschikbaar gestelde gegevens.
Vanwege de aard van de toe te delen taken zal Eurojust gaan bestaan uit nationale
officieren van justitie, rechters of politieambtenaren met een gelijkwaardige
bevoegdheid. Zij zullen zijn onderworpen aan het nationale recht van de lidstaat van



152 Mensenhandel; Eerste rapportage van de Nationaal Rapporteur

74 In de begroting van het Ministerie van Justitie voor het jaar 2002 werd aangekondigd dat Eurojust
in de loop van 2002 van start zal gaan. Dit vloeit voort uit besluitvorming dienaangaande tijdens
de JBZ-raad van 27 en 28 september 2001. Bij besluit van de Europese Raad van 28 februari 2002
(Pb. EG 6.3.2002 L63/1) is Eurojust inmiddels opgericht. Het besluit bevat onder meer de
doelstellingen, taken en bevoegdheden van Eurojust. Deze informatie is niet in de onderhavige
rapportage verwerkt. Een definitief besluit over de vestigingsplaats van Eurojust is nog niet
genomen. Daarover zal op een volgende EU-top besloten moeten worden.

herkomst en zullen hun bevoegdheden dan ook aan het nationale recht ontlenen. Door
deze constructie wordt de nationale soevereiniteit gerespecteerd, hetgeen evenwel
betekent dat de kansen op succes ook worden verminderd. Men zal namelijk wederom
aangewezen zijn op de bereidheid tot samenwerking, waarbij het naast elkaar bestaan
van vijftien verschillende systemen van opsporing en vervolging, met evenveel
verschillen in bevoegdheden, ongetwijfeld een belemmerende factor zal blijken te zijn. In
de uitvoering van zijn taken zal Eurojust dienen samen te werken met zowel het Europees
Justitieel Netwerk als met Europol.
Nu mensenhandel met zoveel woorden wordt genoemd in de paragraaf met betrekking
tot de politiële en justitiële samenwerking in het Verdrag betreffende de Europese Unie,
zal Eurojust op termijn tevens een rol gaan spelen op dit terrein. Omdat dit initiatief
evenwel nog in de kinderschoenen staat en uitwerking behoeft, is nog niet geheel te
overzien wat daarvan de concrete invloed zal zijn. Wel is nu reeds duidelijk dat Eurojust,
ondanks zijn beperkingen, een belangrijk instrument zal zijn in de strijd tegen de
mensenhandel. Het Bureau NRM zal de ontwikkelingen op dit terrein dan ook op de voet
volgen.74



1 Voor regionale samenwerking voor opvang en begeleiding van slachtoffers van mensenhandel
worden in den lande verschillende termen gebruikt. In de onderhavige rapportage worden al deze
samenwerkingsverbanden aangeduid als integratienetwerken.

6 Hulpverleningsinstellingen en belangenorganisaties

6.1 Inleiding

Zoals in Hoofdstuk 4 werd beschreven, hebben slachtoffers van mensenhandel vaak erg
veel meegemaakt. Ze zijn uitgebuit, bedreigd, veelal fysiek en seksueel mishandeld en
berooid. De meesten van hen hebben dan ook behoefte aan zowel psychische als
materiële ondersteuning. Sommige slachtoffers krijgen hulp van mensen uit hun directe
omgeving, zoals familie of vrienden. Veel slachtoffers - met name degenen die uit het
buitenland komen - hebben echter niemand om op terug te vallen en zijn afhankelijk van
het professionele hulpverleningscircuit.
Hulpverlening aan slachtoffers van mensenhandel vergt specifieke kennis en
vaardigheden. Er zijn raakvlakken met de opvang en begeleiding van slachtoffers van
seksueel geweld, maar mensenhandelslachtoffers vormen een doelgroep met ook geheel
eigen karakteristieken. Zo zijn de meeste buitenlandse slachtoffers onbekend met de
Nederlandse cultuur, zij spreken de Nederlandse taal niet, hebben een onzekere
verblijfsstatus, hebben geen dagbesteding en komen niet in aanmerking voor reguliere
huisvesting. Daarnaast hebben zij juridische ondersteuning nodig vanwege hun
slachtofferschap en hun eventuele rol als getuige c.q. benadeelde partij in een
strafrechtelijke procedure, of (daarmee samenhangend) als eisende partij in een civiele
procedure, gericht op het verkrijgen van schadevergoeding.

Hulpverlening is een breed begrip waaronder in dit geval preventie, opvang en
begeleiding in Nederland en begeleiding bij de eventuele terugkeer naar het land van
herkomst worden verstaan. Diverse Nederlandse organisaties bieden hulp. De
voornaamste soorten hulp zijn: voorlichting aan risicogroepen (preventie), psychische
hulpverlening, materiële hulpverlening, het geven van onderdak,
gezondheidsvoorlichting, gezondheidszorg, juridische advisering, algemene
informatieverstrekking en tenslotte begeleiding van slachtoffers bij de terugkeer naar het
land van herkomst.
In paragraaf 6.2 wordt aandacht besteed aan het hulpverleningsaanbod binnen
Nederland op het terrein van de zorg aan slachtoffers van mensenhandel. De Stichting
Tegen Vrouwenhandel (STV) speelt daarin landelijk een belangrijke coördinerende rol.
Een deel van het hulpverleningsaanbod is georganiseerd in zogenaamde regionale
integratienetwerken.1 Deze integratienetwerken hebben tot doel de samenwerking
tussen lokale organisaties op dit terrein te intensiveren en te reguleren.
Na een beschrijving van de STV (§ 6.2.1) en de integratienetwerken (§ 6.2.2), wordt
stilgestaan bij enkele instanties die zich specifiek richten op de hulpverlening en
voorlichting aan minderjarige (potentiële) slachtoffers van mensenhandel (§ 6.2.3),
alsmede bij enkele overige hulpverleningsinstellingen (§ 6.2.4).



154 Mensenhandel; Eerste rapportage van de Nationaal Rapporteur

Niet alle instellingen die te maken hebben met slachtoffers van mensenhandel zijn
‘aangesloten’ bij de integratienetwerken en niet alle instellingen melden contacten met
slachtoffers bij de STV (Van Dijk & De Savornin Lohman, 2000). Om (wat meer) zicht te
krijgen op de aantallen slachtoffers waar het om gaat, werd een inventarisatie gehouden
onder hulpverleningsinstellingen en belangenorganisaties die mogelijk contact zouden
kunnen hebben met slachtoffers van mensenhandel. Voor zover de resultaten betrekking
hebben op de hulpverlening aan slachtoffers, worden zij in paragraaf 6.3 gepresenteerd.
De opzet van de inventarisatie en de resultaten die betrekking hebben op de slachtoffers
zelf, zijn in Hoofdstuk 4 aan de orde geweest.
Vervolgens worden in paragraaf 6.4 enkele organisaties beschreven die zich bezig
houden met prostitutievraagstukken, of die kunnen worden beschouwd als
belangenorganisaties voor prostituees, exploitanten, en/of prostituanten (klanten van
prostituees). Deze organisaties spelen een belangrijke rol in de prostitutiebranche en
zijn, bijvoorbeeld door het geven van voorlichting en door deel te nemen aan diverse
overlegsituaties, ook actief in de bestrijding van mensenhandel. In deze paragraaf wordt
ook aandacht besteed aan enkele organisaties die opkomen voor de rechten van kinderen
en strijden tegen seksuele uitbuiting van hen.
Tot slot wordt in paragraaf 6.5 ingegaan op knelpunten die zich voordoen in de
hulpverlening aan slachtoffers en bij de behartiging van hun belangen.

Voor het terrein van de mensenhandel in het algemeen, maar voor de
hulpverleningsinstellingen en belangenverenigingen in het bijzonder, geldt dat er nogal
eens veranderingen plaats vinden. In dit hoofdstuk is getracht, op grond van onder meer
jaarverslagen en rapporten, een correct beeld van de situatie te schetsen. Veranderingen
na begin september 2001 zijn daarin over het algemeen niet meegenomen, maar het is
niet uitgesloten dat zich ook daarvoor ontwikkelingen hebben voorgedaan die in deze
tekst niet zijn verwerkt.

6.2 Het hulpverleningsaanbod in Nederland

6.2.1 De Stichting Tegen Vrouwenhandel
De STV vindt haar oorsprong in 1982, toen vrouwen uit Derde Wereldbewegingen en uit
vrouwenbewegingen een werkgroep vormden tegen prostitutietoerisme en
vrouwenhandel. Een van de eerste activiteiten van deze werkgroep was een protestactie
op Schiphol, gericht tegen georganiseerde seksreizen naar Thailand. In 1983 vond in
Rotterdam de Global Feminist Workshop to Organize Against Traffic in Women plaats.
Vrouwen uit 24 landen, waaronder vrouwen uit de hierboven vermelde werkgroep,
kwamen daar bijeen en legden de basis voor een internationaal netwerk tegen
gedwongen prostitutie en andere vormen van seksuele slavernij van vrouwen. Geringe
bekendheid met de praktijken van vrouwenhandel, het ontbreken van een effectief
bestrijdingsbeleid en het ontbreken van specifieke hulp- en
ondersteuningsmogelijkheden voor verhandelde vrouwen, waren aanleiding tot de
oprichting van de STV in 1987. De Stichting zou aanzetten moeten geven voor een goed
beleid voor de opvang van slachtoffers van vrouwenhandel en voor een effectief
bestrijdingsbeleid (Wijers, 1988). De STV werd aanvankelijk gefinancierd door het



6 Hulpverleningsinstellingen en belangenorganisaties 155

2 Hoewel de naam van de Stichting anders doet vermoeden, verleent de STV ook hulp en bijstand
aan mannelijke slachtoffers van mensenhandel.

3 Stichting De Opbouw, per 1 januari 2002 Stichting Nidos genaamd, is door het Ministerie van
Justitie aangewezen als landelijke voogdij-instelling voor alleenstaande minderjarige asielzoekers.

Ministerie van Sociale Zaken en Werkgelegenheid (SoZaWe) (emancipatiezaken), later
door het Ministerie van Volksgezondheid, Welzijn en Sport (VWS). 

Tot 1992 waren de belangrijkste activiteiten van de STV: passende zorg bieden aan
(vermoedelijke) slachtoffers van vrouwenhandel, zichtbaar maken van het verschijnsel
vrouwenhandel, in kaart brengen van de aard en omvang ervan en bevorderen van
maatschappelijke en politieke bewustwording op dit gebied (Van Dijk & De Savornin
Lohman, 2000).
In 1992 is besloten de ondersteuning van slachtoffers zoveel mogelijk te integreren in
reguliere hulp- en dienstverlenende voorzieningen. Om dit te kunnen realiseren heeft de
Stichting regionale integratienetwerken opgezet. De STV hield de centrale regie in
handen, maar de daadwerkelijke opvang en begeleiding van de slachtoffers vond plaats
binnen de integratienetwerken. Een aantal integratienetwerken heeft na verloop van tijd
zelf de (regionale) regie op zich genomen.
De STV richt zich nu met name op:
- aanmelding, registratie en zorgcoördinatie;
- activiteiten in relatie tot de integratienetwerken;
- training en voorlichting;
- beleidsbeïnvloeding;
- internationale activiteiten.
Deze werkgebieden worden hieronder nader toegelicht.

Aanmelding, registratie en zorgcoördinatie
De STV wordt sinds 1999 expliciet in de Vreemdelingencirculaire (aanvankelijk in
hoofdstuk B-17, nu in hoofdstuk B-9) genoemd als het orgaan dat belast is met de
centrale aanmelding, plaatsing en landelijke registratie van slachtoffers van
mensenhandel.2 Deze circulaire verplicht politiekorpsen om alle door hen aangetroffen
(vermoedelijke) slachtoffers van mensenhandel bij de Stichting te melden. Daarnaast
heeft de STV met niet-politiële instanties, zoals hulpverleningsinstellingen, advocaten,
Stichting De Opbouw3 en de integratienetwerken, afspraken gemaakt over onder meer
aanmelding en registratie van slachtoffers. Aanmeldingen van slachtoffers van
mensenhandel komen dan ook op verschillende wijzen bij de Stichting terecht.
Aanmelders zijn, naast de politie: opvanghuizen, advocaten, slachtoffers zelf,
veldwerkorganisaties/gezondheidswerkers, jeugdhulpverleningsinstellingen en
particulieren.
Tot op heden gebeurde de registratie handmatig. In de jaarverslagen van de STV blijft de
cijfermatige informatie over slachtoffers mede daardoor in sommige jaren beperkt tot
hun aantallen en nationaliteiten. De overige geregistreerde gegevens zijn echter wel van
groot belang om een zo compleet mogelijk beeld te kunnen krijgen van het verschijnsel
mensenhandel in Nederland en vormen daarmee potentieel ook een belangrijke
informatiebron voor de jaarlijkse rapportages van het Bureau NRM. Om die reden is
over de inhoud van de registratie en de wijze van registreren overleg gezocht met in



156 Mensenhandel; Eerste rapportage van de Nationaal Rapporteur

4 In 2001 waren dat er overigens weer wat minder, waarschijnlijk mede door niet volledige
bereikbaarheid van de STV gedurende een deel van dat jaar.

eerste instantie de STV en in tweede instantie de STV en haar fusiepartner, de Federatie
Opvang (hierover meer, later in deze paragraaf). Vervolgens is, in nauw overleg tussen de
STV, het Ministerie van Justitie en het Bureau NRM, gewerkt aan de inhoudelijke
voorbereiding van een nieuw, geautomatiseerd registratiesysteem. Het systeem wordt op
dit moment gebouwd, het zal begin 2002 worden getest en naar verwachting in de loop
van 2002 operationeel worden.
De STV heeft ook een taak in het bij elkaar brengen van zorgvraag en -aanbod. Dit
gebeurt via haar helpdesk. De Stichting beperkt zich hierbij tot het vervullen van een
‘schakelfunctie’; de hulp aan slachtoffers wordt verleend door de verschillende
samenwerkingspartners in de integratienetwerken. Via deze helpdesk doet de STV ook
aan consultatie.
 
De integratienetwerken
In 1992, toen de STV de eerstelijnshulpverlening aan slachtoffers van mensenhandel
steeds meer wilde gaan lokaliseren bij de reguliere hulpverleningsinstellingen, is er een
plan ontwikkeld om in alle regio’s in Nederland integratienetwerken op te zetten,
waardoor er een landelijk dekkend hulpverleningsaanbod zou ontstaan. De STV zou
daarin een centrale rol vervullen en het was de bedoeling dat de STV-medewerkers hun
kennis en vaardigheden uit zouden dragen naar de lokale netwerken.
Binnen de netwerken draagt een zorgcoördinator zorg voor adequate samenwerking
tussen de verschillende instellingen en hulpverleners. Door advisering en aansturing van
de deelnemers aan het integratienetwerk zorgt de zorgcoördinator er bovendien voor dat
elk slachtoffer de benodigde zorg (op maat) krijgt.
In de praktijk kan de zorgcoördinatie op twee manieren vorm krijgen: deze wordt
overgedragen aan een integratienetwerk, of blijft bij de STV. Gezien de toename van het
aantal bij de STV aangemelde slachtoffers - van 166 in 1995 tot 341 in 2000 - geeft de STV
de voorkeur aan de eerste variant.4

In 1993 startte een eerste pilot-integratienetwerk in Gelderland. Dit netwerk heeft model
gestaan voor de opzet van andere integratienetwerken. De uitbreiding van het aantal
netwerken stagneerde aanvankelijk door gebrek aan financiële middelen. Met behulp van
financiële ondersteuning van Zorg Onderzoek Nederland (ZON) heeft de STV in de loop
der jaren echter meerdere integratienetwerken kunnen opzetten (Van Dijk & De
Savornin Lohman, 2000). In totaal zijn er 13 opgezet, waarvan er drie inmiddels weer zijn
ontbonden, op initiatief van de deelnemers. Momenteel kent Nederland dus tien
integratienetwerken. In paragraaf 6.2.2 worden deze netwerken nader beschreven.

Training en voorlichting
Bij de opzet van een integratienetwerk verzorgt de STV een basistraining voor alle
hulpverleners binnen dat netwerk. De training bestaat uit vier modules: het
integratieproject, een inleiding en een video over mensenhandel, oefeningen aan de hand
van concrete cases en het bespreken van de afstemming tussen vraag en aanbod binnen
het integratieproject.
De STV draagt haar deskundigheid tevens uit via aanvullende trainingen, studiedagen en
casusbesprekingen.



6 Hulpverleningsinstellingen en belangenorganisaties 157

5 Het betreft a) pers- en lobbycampagnes die het probleem van de vrouwenhandel zichtbaar
moeten maken en die moeten leiden tot bewustwording bij autoriteiten, media en burgers; b)
preventie- en educatiecampagnes om potentiële slachtoffers te waarschuwen voor de gevaren van
vrouwenhandel en c) slachtofferzorgcampagnes met als doel de opvang en begeleiding van
slachtoffers te coördineren.

6 De GAATW is een internationale NGO, die bestaat sinds 1994 en die zich inzet voor de
bescherming van de rechten van slachtoffers van mensenhandel. Het hoofdkantoor is gevestigd in
Thailand.

7 Dit met het oog op het (toen nog geplande) VN-Protocol mensenhandel (Van Dijk & De Savornin
Lohman, 2000).

Beleidsbeïnvloeding
Een aantal van de doelstellingen van de STV heeft betrekking op beïnvloeding van het
nationale beleid in zake vrouwenhandel. Zo wil de STV bijvoorbeeld bijdragen aan een
(verdere) ontwikkeling en beïnvloeding van het vrouwenhandelbeleid na opheffing van
het algemeen bordeelverbod en de politieke en publieke bewustwording met betrekking
tot vrouwenhandel vergroten (STV, 2000). 

Internationale activiteiten
De STV is actief betrokken of betrokken geweest bij de volgende internationale
projecten:
- La Strada. La Strada is een in 1995 gestart internationaal programma dat tot doel heeft

de aanpak van vrouwenhandel en de hulpverlening aan slachtoffers te verbeteren in
Centraal- en Oost-Europa. Hiertoe worden samen met partners in vier kernlanden
(Polen, Tsjechië, Bulgarije en de Oekraïne) campagnes gevoerd tegen
vrouwenhandel.5 Daarnaast wordt getracht het La Strada model en de specifieke
kennis en deskundigheid over te brengen op NGO’s in de (19) overige landen in
Centraal- en Oost-Europa. Dit gebeurt onder andere via trainingen (Kootstra, 1996b;
La Strada, 1999; Van Dijk & De Savornin Lohman, 2000);

- het European Network Against Trafficking in Women (EUNATW). EUNATW is een
netwerk van Europese NGO’s dat bestaat sinds 1999. Doel van dit netwerk is het
bevorderen van de implementatie van de Haagse Verklaring van 1997 (zie Hoofdstuk
3) en van de deskundigheid van de leden van het netwerk. Uitgangspunt van
EUNATW is dat de handel in mensen in het licht van de mensenrechtenproblematiek
bezien moet worden. De STV coördineert de activiteiten van EUNATW. In het jaar
2000 ging het (onder andere) om: contactlegging met het Europees Parlement en
verspreiding van een folder met daarin de hoofdpunten uit de Haagse Verklaring
onder de leden van EUNATW. Verder maakt de EUNATW een rapportage over de
implementatie van de Haagse Verklaring in de verschillende landen, met daarin
aanbevelingen op nationaal en Europees niveau;

- de Human Rights Standardscampaign (begin 1999 - eind 2000). Dit was een initiatief
van de Global Alliance Against Trafficking in Women (GAATW)6 voor de adoptie van
minimum standaards voor de bejegening van slachtoffers van mensenhandel.7 De
STV heeft bijgedragen aan de ontwikkeling van het projectplan en het zoeken naar
externe financiers.



158 Mensenhandel; Eerste rapportage van de Nationaal Rapporteur

8 De bij de Federatie Opvang aangesloten instellingen bieden opvang en hulp aan mensen die door
psychosociale problematiek tijdelijk geen huis hebben of niet in hun thuisomgeving kunnen
blijven. De opvang bestaat uit vier werksoorten: vrouwenopvang, algemene crisisopvang, dak- en
thuislozenzorg en evangelische opvang.

9 Drie netwerken die inmiddels ontbonden zijn (in de regio’s Apeldoorn, Arnhem en Dordrecht)
zijn niet op het kaartje weergegeven.

De Stichting Tegen Vrouwenhandel in de toekomst
In 2000 verscheen de rapportage van een externe evaluatie van het functioneren van de
STV (Van Dijk & De Savornin Lohman, 2000). Uit de evaluatie bleek onder meer dat de
STV een goede reputatie geniet onder slachtoffers en samenwerkingspartners, maar ook
dat de interne bedrijfsvoering van de STV in ontwikkeling achter bleef op de groeiende
organisatie. De STV heeft geconcludeerd dat de kwaliteit van de geleverde diensten niet
langer gewaarborgd zou kunnen worden als de Stichting zelfstandig zou voortbestaan.
Er is daarom gezocht naar een geschikte fusiepartner. Deze is gevonden in de Federatie
Opvang, een landelijke, overkoepelende organisatie voor maatschappelijke opvang8

(STV, 2000). Het jaar 2001 is voor de STV een ‘overgangsjaar’, waarin de integratie van
de beide instellingen centraal staat. De fusie zal naar verwachting begin 2002 voltooid
zijn. Het gaat om een fusie op het niveau van bedrijfsvoering en financiën. De
taakomschrijving en de inhoud van de werkzaamheden van de STV zullen (vooralsnog)
niet veranderen.

6.2.2 De integratienetwerken
Zoals in de vorige paragraaf werd vermeld, heeft de STV regionale integratienetwerken
opgezet voor de opvang en begeleiding van slachtoffers van mensenhandel. Deze
netwerken verenigen verschillende organisaties die hulp bieden aan slachtoffers van
mensenhandel, zoals opvanginstellingen, politie, Bureaus Rechtshulp en GGD’s. Binnen
een integratienetwerk stuurt een zorgcoördinator de lokale organisaties aan en stemt
hun activiteiten op elkaar af. De zorgcoördinator is tevens het aanspreekpunt bij
aanmeldingen van slachtoffers.
Momenteel zijn er in Nederland tien integratienetwerken. In Figuur 6.1 zijn ze op een
kaartje weergegeven. Drie daarvan (de grijze cirkels: regio’s Utrecht, Drenthe en
Zuidoost-Brabant) zijn nog in oprichting, of functioneren nog niet.9 Het kaartje maakt
duidelijk dat er ook regio’s zijn zonder integratienetwerk. Slachtoffers uit deze regio’s
worden veelal rechtstreeks, zonder tussenkomst van een regiocoördinator, in een
opvanghuis geplaatst of zij komen terecht bij een ander integratienetwerk, buiten de
regio (Van Dijk & De Savornin Lohman, 2000).



6 Hulpverleningsinstellingen en belangenorganisaties 159

10 Het overzicht is gebaseerd op diverse informatiebronnen. De informatie in het Informatiebulletin
van de STV ten behoeve van de Regionale Netwerken Vrouwenhandel in Nederland, dat in
december 2001 verscheen, is echter niet in het overzicht verwerkt.

Figuur 6.1 De integratienetwerken voor de opvang van slachtoffers van mensenhandel*

* De donker gekleurd aangeduide netwerken functioneren (nog) niet (naar de wens van de
deelnemers).

1= Rotterdam
2= Amsterdam
3= Groningen
4= Noordoost-Brabant
5= West- en Midden-Brabant

6= Friesland
7= Gelderland
8= Utrecht
9= Drenthe
10= Zuidoost-Brabant

In het navolgende wordt een toelichting gegeven op de vermelde integratienetwerken.10

In Bijlage 2 wordt een overzicht gegeven van de bij de verschillende netwerken betrokken
instellingen.



160 Mensenhandel; Eerste rapportage van de Nationaal Rapporteur

11 Deze juridische bijstand wordt gefinancierd door de Raad voor de Rechtsbijstand.

Het integratienetwerk Rotterdam-Rijnmond
In 1996 richtte de STV het integratienetwerk Rotterdam-Rijnmond op. Twee jaar later werd
het netwerk onafhankelijk. Slachtoffers worden sindsdien niet alleen via de STV, maar
ook rechtstreeks bij het netwerk aangemeld.
De zorgcoördinatie binnen het netwerk is in handen van twee medewerkers van het
Prostitutie Maatschappelijk Werk van de Stichting Humanitas. Voornaamste
aandachtspunten van het integratienetwerk zijn de opvang van en de hulpverlening aan
slachtoffers van mensenhandel.
Het netwerk heeft een zogenoemd ‘Spoorboekje’ ontwikkeld (Prostitutie
Maatschappelijk Werk Rotterdam, 1999) en een Sociale Kaart (Scala, Humanitas &
Prostitutie Maatschappelijk Werk Rotterdam, 1999). In deze twee naslagwerken staat
informatie die van belang is voor de opvang en begeleiding van slachtoffers van
mensenhandel in de regio.
In jaarverslagen wordt gerapporteerd over zaken als het aantal cliënten, hun etnische
achtergrond, hun herkomst, de verwijzende persoon of instantie en de instelling waar
geplaatst is.
Het netwerk Rotterdam-Rijnmond heeft sinds de oprichting een groot aantal
slachtoffers van mensenhandel begeleid en opgevangen: in het jaar 1999 werden in totaal
45 slachtoffers geregistreerd, in 2000 waren dat er 49 (Scala & Humanitas, 2000;
inventarisatie BNRM).
Het Buro voor Rechtshulp Rotterdam (Zuid) heeft binnen het netwerk een actieve rol.
Het Buro biedt slachtoffers van mensenhandel rechtsbijstand in vreemdelingrechtelijke
procedures, civiele procedures en eventuele strafrechtelijke procedure waarin het
slachtoffer aangever of getuige is.11 Een medewerker van het Buro Rechtshulp is (als
juridisch adviseur) aanwezig bij het intakegesprek van de cliënt met de zorgcoördinator.
Verder fungeert de medewerker, indien nodig, als contactpersoon tussen het Openbaar
Ministerie en de cliënt. Tenslotte adviseert en informeert het Buro hulpverleners en
advocaten over juridische zaken betreffende mensenhandel (Netwerk Rotterdam-
Rijnmond, 1999). 

Het integratienetwerk Amsterdam
In Amsterdam heeft het Steunpunt Seksueel Geweld in 1998, op verzoek van de gemeente,
het Netwerk Bestrijding Vrouwenhandel opgericht.
De zorgcoördinatie binnen dit integratienetwerk is ondergebracht bij De Roggeveen,
een opvangcentrum voor vrouwen en gezinnen, dat veel deskundigheid heeft
opgebouwd op het gebied van hulpverlening aan slachtoffers van mensenhandel. De
zorgcoördinator is een vertrouwenspersoon voor de cliënten en volgt de hulpverlening
op de voet. Daarnaast inventariseert zij knelpunten in de hulpverlening en stelt deze aan
de orde in de vergaderingen van het netwerk (GG&GD, 2000). Het voornaamste doel
van het netwerk is het uitwisselen van informatie, het signaleren van knelpunten en
ondersteuning van de zorgcoördinator.
De Roggeveen heeft een handleiding ontworpen voor de opvang van slachtoffers.
De zorgcoördinator heeft onlangs in een werkplan de actuele stand van zaken van het
netwerk beschreven. Daarin is een aantal knelpunten vermeld en wordt een plan van



6 Hulpverleningsinstellingen en belangenorganisaties 161

12 Volgens mondelinge informatie begin januari 2002, vanuit het netwerk, ligt het rapport bij de
drukker.

13 Voor Drenthe gaat het om een vertegenwoordiger van een toekomstig integratienetwerk. 

aanpak gepresenteerd (Korteweg, 2001). De deelnemers aan het netwerk hebben
aangekondigd in 2001 een gezamenlijk evaluatierapport te zullen presenteren.12 
In de periode april 1999 tot april 2000 zijn 38 slachtoffers van mensenhandel opgevangen
door het Amsterdamse integratienetwerk (GG&GD, 2000).
In verband met beperkte doorstroming van de slachtoffers binnen de opvanghuizen,
heeft het netwerk een aparte voorziening voor slachtoffers van mensenhandel
gerealiseerd: Pand 24. De aanvraag voor een additioneel pand, met plek voor vijf cliënten,
is onlangs gehonoreerd door de gemeente Amsterdam. Er was op het moment van deze
rapportage echter nog geen pand gevonden.

Het integratienetwerk Groningen
Het integratienetwerk Groningen is in 1995 door de STV opgericht. Het netwerk werd het
eerste jaar begeleid door de STV en is in 1999 zelfstandig geworden (STV, 2001). 
De zorgcoördinatie van het netwerk is ondergebracht bij de Stichting Maatschappelijke en
Juridische Dienstverlening.
Er zijn geen werkplannen of rapportages beschikbaar vanuit Groningen, maar volgens
de zorgcoördinator zijn in het jaar 2000 twaalf cliënten door het integratienetwerk
begeleid.
De regiocoördinator heeft iedere zes weken overleg met de zorgcoördinatoren uit de
aangrenzende regio’s Friesland en Drenthe13.

Het integratienetwerk Noordoost-Brabant
In januari 2000 is het integratienetwerk Noordoost-Brabant (omgeving Den Bosch)
opgezet. Het project wordt begeleid door het Brabants Ondersteuningsinstituut Zorg
(BOZ) te Tilburg.
De zorgcoördinatie is in handen van een medewerker van de Stichting Maatschappelijke
Dienstverlening, regio Den Bosch. 
Doel van het integratienetwerk is in de eerste plaats de gezamenlijke opvang van en
hulpverlening aan slachtoffers van mensenhandel. Daarnaast heeft het netwerk zich tot
doel gesteld de zorg voor slachtoffers van mensenhandel van een breder draagvlak te
voorzien, waardoor deze een gedeelde verantwoordelijkheid van alle betrokken
instellingen wordt. 
Uit een verslag over de periode januari 2000 - maart 2001 blijkt dat het integratienetwerk
Noordoost-Brabant zestien slachtoffers in een opvangvoorziening heeft geplaatst en
twee slachtoffers ambulante hulp heeft verleend (Knaapen, 2001). Daarnaast zijn er via
Stichting De Opbouw in ‘s-Hertogenbosch vier minderjarige meisjes geplaatst, die
vermoedelijk slachtoffer van mensenhandel waren. Twee aanvragen om binnen het
netwerk geplaatst te worden zijn niet gehonoreerd, omdat het twijfelachtig was of het
om slachtoffers ging. En tenslotte is een hulpverlener van een asielzoekerscentrum
geadviseerd ten behoeve van een vermoedelijk slachtoffer. In totaal heeft het netwerk in
15 maanden dus 23 vermoedelijke slachtoffers gesignaleerd.



162 Mensenhandel; Eerste rapportage van de Nationaal Rapporteur

14 Niet al deze slachtoffers zijn ook opgenomen of begeleid door Asja. Dit in verband met het
beperkte aantal plaatsen. Met ‘contact’ wordt in dit geval bedoeld: aanmelding, begeleiding en/of
opvang van een slachtoffer.

Het integratienetwerk West- en Midden-Brabant
Het integratienetwerk West- en Midden-Brabant is in juli 2000 door de STV opgericht. Het
Brabants Ondersteuningsinstituut Zorg (BOZ) te Tilburg ondersteunt ook dit netwerk.
De zorgcoördinator is werkzaam bij de GGD West-Brabant. 
De zorgcoördinator is voornemens op korte termijn een jaarverslag te presenteren
waarin zij zal pleiten voor ruimere en structurele financiële ondersteuning. 
In de periode juli 2000 - juli 2001 heeft het netwerk zeven slachtoffers begeleid. Er zijn
echter veel meer aanmeldingen geweest. Het netwerk heeft deze moeten afwijzen door
gebrek aan capaciteit (Brabants Ondersteuningsinstituut Zorg, 2000).

Het integratienetwerk Friesland
In 1997 startte de STV, in overleg met het Steunpunt Bestrijding Seksueel Geweld, de
voorbereidingen van het integratienetwerk Friesland. Een eerdere poging daartoe, in 1995,
werd uitgesteld wegens capaciteitstekort in de maatschappelijke opvang binnen de regio.
In augustus 1999 ging het netwerk daadwerkelijk van start.
Een medewerker van de Stichting Hulp en Welzijn Leeuwarden is als zorgcoördinator van
het integratienetwerk aangesteld.
Het voornaamste doel van het Friese integratienetwerk is de samenwerking tussen de
hulpverleners te optimaliseren en de signalering van mensenhandel te verbeteren. Door
het integratienetwerk wil men sneller kunnen signaleren en doorverwijzen, alsmede zorg
op maat bieden.
In de periode september 1999 - juli 2000 zijn 13 cliënten bij het integratienetwerk
ondergebracht. Tien daarvan zijn door de STV aangemeld, de overige drie door de politie
in Friesland (STV, 2001).
Uit de inventarisatie van het Bureau NRM onder hulpverlenende instellingen (zie ook
Hoofdstuk 4 en paragraaf 6.3) blijkt dat Asja, een opvanghuis voor jeugdige prostituees,
in het jaar 2000 contact heeft gehad met of met betrekking tot in totaal 57 slachtoffers.14

De opvanghuizen De Blijenhof en Blijf van mijn Lijf Leeuwarden hebben dat jaar elk zeven
slachtoffers van mensenhandel opgevangen en opvanghuis De Wending vier.

Het integratienetwerk Gelderland
Gelderland is de eerste regio waar de STV een integratienetwerk opzette. Het
integratienetwerk Gelderland is in 1993 als pilot-project van start gegaan. Het netwerk
bestond oorspronkelijk uit deelnemers uit Arnhem, Nijmegen en Apeldoorn, maar de
instellingen uit Arnhem en Apeldoorn hebben hun deelname beëindigd omdat er weinig
cliënten waren. Vrouwenopvang Hera te Oosterbeek vangt, los van het
integratienetwerk, overigens nog steeds regelmatig slachtoffers van mensenhandel op. In
het jaar 2000 waren dat er 22 (inventarisatie BNRM).
De instellingen uit Nijmegen en directe omgeving hebben het netwerk voor het overige
in stand gehouden (Van Dijk & De Savornin Lohman, 2000).



6 Hulpverleningsinstellingen en belangenorganisaties 163

Het integratienetwerk Utrecht
Het integratienetwerk Utrecht is officieel sinds 1999 operationeel. In de praktijk
functioneert het netwerk echter niet zoals de deelnemers dat zouden willen. Slachtoffers
van mensenhandel worden wel opgevangen, maar er is in feite geen integratienetwerk
dat hen verdere zorg en begeleiding kan bieden.
Uit de inventarisatie van het Bureau NRM blijkt dat Blijf van mijn Lijf Utrecht in het jaar
2000 acht slachtoffers van mensenhandel heeft opgevangen. Vrouwenopvang Utrecht was,
vanwege een verhuizing, niet in de gelegenheid mee te werken aan de inventarisatie. De
instelling berichtte echter wel dat ook zij, zij het in beperkte mate, slachtoffers van
mensenhandel opneemt en begeleidt.

Het toekomstige integratienetwerk Drenthe
Begin 1999 onderzocht de STV het lokale draagvlak voor een integratienetwerk in de
regio Drenthe. Er hebben sindsdien verschillende besprekingen plaats gevonden met
lokale instellingen over het onderbrengen en invullen van de zorgcoördinatie. Het
Algemeen Maatschappelijk Werk onderzocht de financieringsmogelijkheden voor een
integratienetwerk. Een projectgroep gaat een protocol en een
samenwerkingsovereenkomst opstellen om het integratienetwerk in deze regio vorm te
geven (STV, 2000). Een medewerker van het Algemeen Maatschappelijk Werk neemt
reeds deel aan het eerder genoemde zeswekelijkse overleg met de zorgcoördinatoren van
het Friese en het Groningse integratienetwerk.
Uit de inventarisatie van het Bureau NRM blijkt dat Crisisopvang Drenthe in het jaar
2000 vier slachtoffers heeft opgevangen.

Het toekomstige integratienetwerk Brabant Zuidoost
Een derde integratienetwerk in Brabant, het integratienetwerk Brabant Zuidoost, is nog in
ontwikkeling. Over dit netwerk is dan ook nog geen informatie beschikbaar.
Uit de inventarisatie van het Bureau NRM is wel enige informatie voorhanden over twee
opvanghuizen in Eindhoven. Deze hebben in het jaar 2000 meerdere slachtoffers van
mensenhandel opgevangen. Vrouwenopvang Het Ritahuis geeft een schatting van vijf
slachtoffers en Blijf van mijn Lijf Eindhoven schat gedurende die periode maximaal tien
slachtoffers te hebben opgevangen. Ze geven beide aan niet door een integratienetwerk
te worden ondersteund.

De opvang van slachtoffers van mensenhandel in de omgeving van Dordrecht en Den Haag
De STV had ook in Dordrecht een integratienetwerk opgezet. Dit netwerk heeft zichzelf
echter opgeheven en sinds 1999 ook geen verzoek voor vervolgfinanciering van de
zorgcoördinatie meer ingediend bij de lokale overheid. Wel is er nog een casemanager
die de slachtoffers van mensenhandel begeleidt. Deze is werkzaam bij het Blijf van mijn
Lijf Huis Dordrecht, waar ook de slachtoffers worden opgevangen.
Uit de inventarisatie van het Bureau NRM blijkt dat deze instelling in het jaar 2000 acht
slachtoffers van mensenhandel heeft opgevangen.
De STV schortte in 1998 haar activiteiten rond de oprichting van een integratienetwerk
in de regio Den Haag op, met als reden dat er onvoldoende draagvlak was voor een
dergelijk integratienetwerk. Een inventarisatie door de STV in 1999 wees uit dat dit er
inmiddels wel was.



164 Mensenhandel; Eerste rapportage van de Nationaal Rapporteur

15 Het protocol voor het project werd opgesteld door een werkgroep die bestond uit: de Unit
Oudere Jeugd (Jeugdreclassering) en de afdeling Jeugdhulpverlening Stad van Bureau Jeugdzorg
Utrecht, het Openbaar Ministerie Utrecht en de Raad voor de Kinderbescherming Utrecht.

De Stichting Prostitutie Projecten wordt door de STV voorgesteld als projectcoördinator.
Mede door het ontbreken van lokale financiering is er in Den Haag tot op heden echter
geen integratienetwerk opgericht (STV, 2001).

6.2.3 De hulpverlening aan minderjarige slachtoffers
Enkele instellingen richten zich specifiek op de opvang of begeleiding van minderjarige
(potentiële) slachtoffers van mensenhandel. Project 13 en Asja bieden residentiële opvang
voor minderjarige slachtoffers. Stichting De Opbouw draagt verantwoordelijkheid voor
de opvang van alleenstaande minderjarige asielzoekers die het slachtoffer zijn van
mensenhandel. Pretty Woman, Beauty and the Beast, het Scharlaken Koord, het Prostitutie
Maatschappelijk werk van Humanitas Rotterdam en Veilige Haven zijn instellingen die
ambulante hulp en preventieve voorlichting bieden aan minderjarige (potentiële)
slachtoffers van mensenhandel. Zij proberen hen te bereiken door laagdrempelige
huiskamerprojecten, voorlichting aan risicogroepen en andere preventieve activiteiten.
Bovengenoemde instanties worden in het navolgende beschreven.

Project 13
In 1995 namen enkele instellingen in Utrecht het initiatief tot Project 13.15 Het project richt
zich op meisjes van 13 tot 23 jaar, die door jonge mannen misbruikt worden, dan wel
dreigen te worden, of die misbruikt zijn in de prostitutie. De minderjarige slachtoffers
worden door de Unit Oudere Jeugd van de jeugdreclassering begeleid, de meerderjarige
slachtoffers voornamelijk door de afdeling Jeugdhulpverlening van de Jeugdreclassering
(Bureau Jeugdzorg Utrecht c.s., 1998).
De doelstelling van het project is tweeledig:
- het opsporen en uit de prostitutie halen van minderjarige en jongvolwassen

slachtoffers, het organiseren van opvang en het initiëren en continueren van de
hulpverlening; 

- het strafrechtelijk vervolgen van de souteneurs/loverboys (voor mensenhandel,
koppelarij van minderjarigen en onttrekking aan het gezag).

Binnen het project worden twee werkwijzen gehanteerd, afhankelijk van de situatie en de
leeftijd van de cliënte: gedwongen en vrijwillige hulpverlening. Minderjarigen die in de
prostitutie terecht dreigen te komen of daar al werkzaam zijn, worden met een
voorlopige ondertoezichtstelling door de kinderrechter in een gesloten instelling
geplaatst. Meisjes van 18 jaar en ouder kunnen niet meer onder toezicht worden gesteld.
De hulpverlening aan hen gebeurt derhalve op vrijwillige basis.
In de periode 1997 tot en met 1999 heeft Project 13 aan 33 meisjes hulp verleend. Van deze
33 meisjes zijn er zeker 27 niet meer werkzaam in de prostitutie. Acht van hen werden
eind 1999 nog begeleid (Bureau Jeugdzorg, 2000). Op het gesloten opvangen van
slachtoffers wordt nogal eens kritiek geuit. Zo stelt Terre des Hommes (1999) dat het
onrechtvaardig is om de meisjes in kwestie op gelijk niveau te schakelen met delinquente
jongeren. Uit onderzoek blijkt echter dat de meisjes Project 13 positief evalueren.
Degenen die gesloten werden geplaatst, stemden daar aanvankelijk niet mee in, maar zij



6 Hulpverleningsinstellingen en belangenorganisaties 165

16 Meer specifiek geformuleerd zijn de projectdoelen van Asja: vergroten van het zicht op de
doelgroep; ontwikkelen van methodieken die zijn toegesneden op de doelgroep; vergroten van de
bereidheid tot aangifte bij de politie en ontwikkelen van aanbevelingen over preventie (Terpstra
& Van Dijke, 2001).

17 Er zijn drie soorten woonprojecten: de Kinderwoongroepen voor kinderen tot 15 jaar, de Kleine
Wooneenheden (KWE) voor jongeren van 15 tot 18 jaar en het Kamerwoonproject voor jongeren
die weinig begeleiding nodig hebben. De dagelijkse begeleiding binnen de woonprojecten wordt
verzorgd door contractpartners, veelal jeugdhulpverleningsinstellingen, die daartoe door De
Opbouw zijn ‘ingehuurd’.

18 Waar zij terecht komen hangt in belangrijke mate af van hun leeftijd.

stelden achteraf dat het een effectieve manier was om hen uit de moeilijkheden te halen
(Van Nijnatten & Klein Wassink, 2000).
Het project en de financiering ervan zijn gestopt in januari 2000. De begeleiding van de
doelgroep is volgens dezelfde werkwijze voortgezet, maar er zijn sindsdien maar weinig
nieuwe aanmeldingen bij de centrale intake van het Bureau Jeugdzorg binnengekomen,
meldt een medewerkster van de jeugdreclassering. Momenteel bezint het Bureau
Jeugdzorg zich op de positionering van de hulpverlening aan deze specifieke doelgroep.

Asja
Asja is een residentiële opvangvoorziening voor meisjes die in de prostitutie terecht
dreigen te komen, of daarin werkzaam zijn en eruit willen stappen. De voorziening is in
1999 opgericht met als algemene doelstelling meisjes in de leeftijd van 16 tot en met 23
jaar, die uit de prostitutie willen, een veilige en anonieme plek te bieden.16 Asja voorziet in
24-uurs opvang, begeleiding, bemiddeling, crisisopvang en nazorg. Het is een
kleinschalige instelling waar vier cliënten gelijktijdig kunnen verblijven. De
hulpverlening is op vrijwillige basis. Opname bij Asja is niet regio-gebonden; er worden
regelmatig cliënten opgenomen die niet afkomstig zijn uit Friesland.
Gedurende de periode oktober 1999 - mei 2001 zijn er 92 meisjes bij Asja aangemeld.
Daarvan zijn er 35 geplaatst. Van de overige 57 aangemelde meisjes zijn er 22 niet
geplaatst vanwege een contra-indicatie (het hulpaanbod sloot onvoldoende aan bij de
hulpvraag, of de aangemelde meisjes behoorden niet tot de doelgroep) en 26
aanmeldingen liepen op niets uit, in zeven gevallen omdat het meisje de stap om uit de
prostitutie te gaan niet durfde te zetten. Negen meisjes werden afgewezen, omdat er geen
plek voor ze was.
Asja is oorspronkelijk opgezet als een driejarig experiment en werd lokaal gefinancierd
(door provincie en gemeente). De Ministeries van VWS en Justitie hebben een eenmalige
financiering toegezegd voor een laatste projectfase. In deze fase moet Asja structurele
financiering zien te verwerven.

Stichting De Opbouw
Stichting De Opbouw is een landelijke voogdij-instelling voor alleenstaande minderjarige
asielzoekers (AMA’s) en verantwoordelijk voor de opvang en begeleiding van de AMA’s
die onder haar voogdij staan.
Wanneer een minderjarige zonder ouders in Nederland asiel aanvraagt, wordt hij of zij in
eerste instantie opgevangen in een opvangcentrum (OC). Hierna stromen AMA’s door
naar een asielzoekerscentrum (AZC), opvang in een (pleeg)gezin, een woonproject,17

zelfstandig wonen, of een jeugdinternaat.18 Een deel van de minderjarige slachtoffers van



166 Mensenhandel; Eerste rapportage van de Nationaal Rapporteur

19 Mondelinge informatie van dhr. Verstegen (De Opbouw).
20 Een team van twee politiemensen heeft onlangs in opdracht van Justitie een ‘quick scan’ verricht

van de AMA-problematiek in Nederland. Het team verkent onder meer hoe de informatiepositie
van de politie op dit terrein kan worden verbeterd en wat er kan worden gedaan om in de
toekomst zo adequaat mogelijk te kunnen reageren op vertrek met onbekende bestemming van
AMA’s. Bovendien wordt op dit moment, onder leiding van de landelijk officier mensensmokkel,
mensenhandel en kinderporno, de aanpak van smokkel en handel in AMA’s onder de loep
genomen (mondelinge informatie van de landelijk officier en van enkele van haar medewerkers).

21 Outreachend werken wil zeggen dat de hulpverleners de cliënten actief opzoeken in hun eigen
omgeving.

mensenhandel komt Nederland binnen als AMA. AMA’s waarvan het De Opbouw
bekend is dat zij het slachtoffer zijn of dreigen te worden van mensenhandel, worden
doorgaans in een van de woonprojecten geplaatst, maar het komt ook wel voor dat zij in
een pleeggezin worden geplaatst. Een enkele keer wordt gekozen voor gesloten opvang.19 
De STV en de meeste integratienetwerken werken met De Opbouw samen op
respectievelijk landelijk en regionaal niveau.
In het jaarverslag 1999 van De Opbouw (De Opbouw, 2000) wordt vermeld dat er
regelmatig jongeren met onbekende bestemming uit de centrale opvang vertrekken.
Waar zij uiteindelijk terecht komen en wat de reden voor vertrek is, weten de begeleiders
vaak niet. Elke verdwijning wordt bij de vreemdelingenpolitie gemeld en er wordt
aangifte gedaan van vermissing. Veel is er niet bekend over wat er met deze AMA’s
gebeurt, wel is bekend dat sommigen van hen in de prostitutie terecht komen.20 Voorts
moet worden geconstateerd dat de grootschalige opvang van AMA’s in AZC’s
risicovolle omstandigheden oplevert. Veelal gaat het om complexen op locaties die
enerzijds afgelegen zijn, maar die zich anderzijds wel in de buurt van belangrijke
verkeersaders bevinden. De complexen zijn ‘gebouwlijk’ moeilijk te controleren
(meerdere in- en uitgangen) en er is niet altijd 24-uurs bewaking aanwezig, waardoor er
op de voor AMA’s bestemde afdelingen ook mensen kunnen komen die daar niet
thuishoren.

Beauty and the Beast
Beauty and the Beast is een preventieproject in Utrecht. Het project richt zich op meisjes
in de leeftijd van 13 tot 16 jaar, die in de tweede of derde klas van het (i)vbo of de mavo
zitten. Met behulp van voorlichtingsbijeenkomsten op scholen wordt getracht meisjes
bewust te maken van relaties en seksualiteit en hun eigen keuzemogelijkheden hierin. Het
project wordt ook gebruikt om potentiële slachtoffers te signaleren en te verwijzen naar
bijvoorbeeld Pretty Woman (Lune, 1997). 

Pretty Woman
Pretty Woman is een ambulant hulpverleningsproject, gericht op jonge vrouwen en
meisjes die een verhoogd risico lopen in de prostitutie terecht te komen (voornamelijk in
de leeftijdscategorie 12 tot 18 jaar) of die onder dwang in de prostitutie werkzaam zijn
(leeftijdscategorie 18 tot 23 jaar). Aan het project zijn twee medewerkers verbonden die
voorlichting en advies geven aan hulpverleningsinstellingen. De aangeboden hulp is op
vrijwillige basis, ‘outreachend’21 en laagdrempelig. Pretty Woman werkt vanuit de
principes van de vrouwenhulpverlening en de ‘relatieverslavings-theorie’ van Robin
Norwood. Het uitgangspunt is meisjes bewust te maken van de psychologische factoren



6 Hulpverleningsinstellingen en belangenorganisaties 167

22 Het aanloopcentrum biedt kleding, informatie, geestelijke en sociale hulp en/of doorverwijzing,
Nederlandse taalles voor Spaanstalige prostituees en christelijke lectuur in verschillende talen.

en mechanismen die maken dat zij zich aangetrokken voelen tot bepaalde vriendjes.
Norwood (1985) heeft het in dit verband over ‘unhealthy and unloving partners’.
In het jaar 2000 werden 29 meisjes aangemeld bij Pretty Woman. Daarvan zijn er 20
begeleid. Elf begeleidingen verliepen volgens plan, de overige zijn voortijdig afgebroken,
op verzoek van de cliënten (schriftelijke informatie Pretty Woman, 2001).

Scharlaken Koord
Het Scharlaken Koord is een christelijke organisatie, die gevestigd is op de Amsterdamse
Wallen. De organisatie heeft als doel evangelisatie van en hulpverlening aan prostituees.
Het Scharlaken Koord heeft een aanloopcentrum in Amsterdam22 en ontwikkelde het
preventieproject Beware of loverboys. Medewerkers van het project proberen meisjes van
13 tot en met 16 jaar bewust te maken van de gevaren van loverboys en hen te leren hun
eigen grenzen aan te geven (Scharlaken Koord, 2000). Zij geven daartoe voorlichting,
onder meer op scholen en in asielzoekerscentra, buurtcentra en ‘meidenhuizen’. Ook
ouders, leerkrachten en buurtwerkers worden voorgelicht, zodat zij op de hoogte zijn
van het fenomeen ‘loverboys’ en eventueel kunnen ingrijpen.

Stichting Humanitas Rotterdam: Prostitutie Maatschappelijk Werk 
De afdeling Prostitutie Maatschappelijk Werk (PMW) van de Stichting Humanitas in
Rotterdam, heeft sinds de start in 1989 regelmatig cliënten die als minderjarige in de
prostitutie gingen werken, al dan niet gedwongen door anderen. Omdat veel instellingen
die met jongerenprostitutie in aanraking komen (politie, hulpverlening) aangaven dat het
moeilijk is om het thema bespreekbaar te maken onder jongeren, heeft het PMW de
brochure Gevaarlijke Liefde ontwikkeld om meisjes voor te lichten over loverboys. In de
brochure worden meisjes die in een ‘loverboy-situatie’ zitten of dreigen te geraken,
aangespoord om hierover te praten. Het doel van de brochure is niet alleen meisjes voor
te lichten en hulp te bieden, maar ook hulpverleners en andere instanties alert te maken
op signalen van gedwongen prostitutie. De folder wordt door Humanitas breed
verspreid. 

Veilige Haven
In Den Bosch is begin 2001 voor een periode van drie jaar geld beschikbaar gesteld voor
het instellen van een beschermde ontmoetingsplek voor Marokkaanse meisjes die (al dan
niet onder dwang) in de prostitutie dreigen te geraken. Reeds in 1997 signaleerden de
GGD, het Jongeren Advies Centrum (JAC) en Justitie namelijk dat Marokkaanse meisjes
in de omgeving van Den Bosch door loverboys onder dwang als prostituee geëxploiteerd
werden. Het initiatief - dat qua opzet vergelijkbaar is met Pretty Woman - maakt deel uit
van het Actieplan Marokkaanse jongeren 2000. De Stichting Divers heeft, samen met
deelnemers aan het Actieplan, een voorstel gemaakt voor de uitvoering van dit project,
dat als voorlopige werktitel heeft: Veilige Haven. Het voorstel is aan de gemeente
voorgelegd en wordt momenteel aangepast. De verwachting is dat het project nog in
2001 van start kan gaan (telefonisch informatie van Stichting Divers).



168 Mensenhandel; Eerste rapportage van de Nationaal Rapporteur

23 Doelstellingen van Esperanza zijn: preventie van vrouwenhandel door het informeren van
Latijns-Amerikaanse vrouwen over het bestaan van vrouwenhandel en opvang en begeleiding van
Latijns-Amerikaanse, en in het bijzonder Colombiaanse, slachtoffers bij hun sociale herintegratie
in het land van herkomst en bij de herintreding op de arbeidsmarkt (Esperanza, 2000).

24 Door de verspreiding van informatie, waarschuwingsfolders en videobanden.

In dit verband dient melding te worden gemaakt van het Handboek aanpak
kinderprostitutie dat in januari 2002 is verschenen. Het Handboek is een van de
initiatieven van het Nationaal Actieplan ‘Aanpak seksueel misbruik van kinderen’ (NAPS).
Doel van het handboek is het stimuleren van ‘good practices’ op het terrein van opvang
van en hulpverlening aan minderjarige prostituees (NAPS, 2001).

6.2.4 Overige hulpverleningsinstellingen

Esperanza
De Stichting Esperanza23 is een Europees-Colombiaanse organisatie die vanuit Europa en
Latijns-Amerika activiteiten ontwikkelt ter preventie en bestrijding van internationale
vrouwenhandel. De Stichting is ontstaan in 1993 en had toentertijd vertegenwoordigers
in drie landen: Colombia (Bogota en Cali), Nederland (Amsterdam) en Spanje (Madrid).
Esperanza is voornamelijk gericht op grensoverschrijdende aanpak van de handel. Door
samenwerking tussen landen van herkomst en transit- en/of bestemmingsland, worden
(potentiële) slachtoffers voorgelicht, opgevangen en begeleid. De Nederlandse afdeling
van Esperanza is in 2000 opgeheven wegens gebrek aan financiële middelen. Uit
registraties van de integratienetwerken, de STV en Esperanza Nederland zelf, blijkt dat
Esperanza Nederland veel Latijns-Amerikaanse prostituees bereikte. Van april 1997 tot
april 2000 verleende Esperanza Nederland hulp aan 87 Latijns-Amerikaanse prostituees.
Hiervan waren 59 vrouwen afkomstig uit Colombia. De overigen waren afkomstig uit
Ecuador, de Dominicaanse Republiek, Chili, Brazilië, Mexico en Panama. De meeste van
deze vrouwen waren slachtoffer van mensenhandel. Ook kleinschalige
terugkeerprojecten maakten deel uit van de door Esperanza geboden begeleiding.

Stichting Religieuzen Tegen Vrouwenhandel
In 1991 werd de Werkgroep Religieuzen Tegen Vrouwenhandel (WRTV), inmiddels de
Stichting Religieuzen Tegen Vrouwenhandel (SRTV), opgericht. Het doel van de SRTV is
een bijdrage te leveren aan de strijd tegen de handel in vrouwen en de daaruit
voortvloeiende gedwongen prostitutie.
De stichting bestaat uit vrouwelijke deelnemers. Een aantal van hen is werkzaam geweest
in ontwikkelingslanden. Daar opgebouwde netwerken worden gebruikt bij de
voorlichting aan potentiële slachtoffers van mensenhandel24 en bij de opvang en
begeleiding van (terugkerende) slachtoffers. Daarnaast doet de SRTV, waar mogelijk,
aan politieke beïnvloeding en wordt incidenteel opvang en hulp geboden aan slachtoffers
in Nederland (WRTV, 2000). Dit laatste gebeurde in het jaar 2000 acht keer, in alle
gevallen omdat de reguliere opvanginstellingen niet bereikbaar waren (inventarisatie
BNRM).



6 Hulpverleningsinstellingen en belangenorganisaties 169

25 De hulp betrof ‘noodondersteuning’ (tijdelijke bijdrage in levensonderhoud en huisvesting,
alsmede medische voorzieningen) en ondersteuning gericht op toekomstperspectief (taallessen,
andere cursussen of opleidingen, vrijwilligerswerk, leningen, voorbereiding van en begeleiding bij
terugkeer).

Nigerian Democratic Movement Netherlands
De Nigerian Democratic Movement Netherlands (NDMN) is een landelijk platform van
zelforganisaties van Nigeriaanse vluchtelingen. De NDMN behartigt de belangen van
deze vluchtelingen en bevordert hun participatie in alle facetten van de Nederlandse
samenleving (folder NDMN, 2000).
In 1999 verrichtte de NDMN in samenwerking met Terre des Hommes een onderzoek
naar de handel in Nigeriaanse meisjes naar Nederland (Oviawe & Iyare, 1999). Een van
de conclusies van dit onderzoek is, dat er minstens 400 Nigeriaanse meisjes, waarvan de
meeste jonger dan 18 jaar zijn, in Nederland onder dwang in de prostitutie zouden
werken. Conform een van de aanbevelingen in het onderzoeksrapport, zette de NDMN
in maart 2000 een helpdesk op. De doelstellingen van deze helpdesk zijn:
- bestrijding van handel in West-Afrikaanse vrouwen die in Nederland zijn of naar

Nederland willen komen; 
- het betrekken van de Nigeriaanse gemeenschap bij de bestrijding van handel in West-

Afrikaanse vrouwen.
De helpdesk wordt geleid door twee fulltime medewerkers. Zij worden bijgestaan door
vrijwilligers. Deze benaderen potentiële slachtoffers met een informatieve folder. Er zijn
mogelijkheden voor telefonisch consult ten behoeve van (vermoedelijke) slachtoffers en
voor ondersteuning van slachtoffers bij contacten met politie, IND en De Opbouw. De
NDMN-medewerkers tolken regelmatig en zij verstrekken voorlichtingsmateriaal aan de
meisjes in kwestie en aan betrokken instanties.

Project Bonded Labour in Nederland 
Het project Bonded Labour in Nederland (BlinN) is begin 2000 opgericht door Novib en
Humanitas. BlinN biedt ondersteuning aan migranten die slachtoffer zijn (geweest) van
gedwongen tewerkstelling in Nederland. Het project richt zich met name op de
vervolgopvang van slachtoffers van mensenhandel. BlinN tracht hen zicht te bieden op
een betere toekomst door, op basis van hun behoeften, interesses en capaciteiten, een
individueel hulppakket samen te stellen. Het uiteindelijke doel hiervan is dat de
keuzevrijheid van het slachtoffer wordt hersteld, waardoor de betrokkene zelf verder kan
werken aan haar toekomstperspectief. BlinN kent een nationale en een internationale
component. Humanitas richt zich vooral op de projectorganisatie en uitvoering in
Nederland (intake en activiteiten). Novib zorgt, met samenwerkingspartners in diverse
landen, voor preventie- en terugkeerstructuren in het buitenland (Folder BlinN, 2000). In
2000 hebben 35 personen steun ontvangen via het BlinN-project25 en vijf vrouwen
keerden met steun van BlinN terug naar hun land van herkomst (BlinN, z.jr.).

International Organization for Migration
In dit verband kan ook de International Organization for Migration (IOM) worden
genoemd. De IOM werd in 1951 opgericht als intergouvernementele organisatie die zich
bezig hield met de hervestiging van Europese ‘displaced persons’, vluchtelingen en
migranten. Nederland was een van de 16 staten die aan de wieg stonden van de IOM.



170 Mensenhandel; Eerste rapportage van de Nationaal Rapporteur

26 Daarnaast worden 36 staten als ‘observer states’ beschouwd. Dit is de situatie op 30 november
2001 (www.iom.int).

27 Ter gelegenheid van het tienjarig bestaan van IOM-Nederland werd een conferentie
georganiseerd getiteld Orderly Migration - Visions and Challenges for the 21st Century. Op deze
internationale conferentie, die plaats vond op 5 november 2001 te Den Haag, was ‘counter-
trafficking’ een van de drie centrale thema’s. 

28 Mondelinge en schriftelijke informatie van mevr. Brons (IOM-Nederland).

Inmiddels is de IOM wereldwijd actief op het gebied van de migratie en zijn er 91 staten
lid van de IOM.26 Het hoofdkantoor bevindt zich in Genève. Sinds 1991 heeft de IOM een
vestiging in Nederland, met een hoofdkantoor in Den Haag.27

Het hoofdkantoor van de IOM heeft een ‘Counter-Trafficking Service’. Deze biedt
ondersteuning en bescherming aan slachtoffers van mensenhandel en zorgt voor de
begeleiding van IOM veldmissies en lidstaten bij de preventie van mensenhandel (IOM,
2000). De Counter-Trafficking Service omvat:

- onderdak en begeleiding van slachtoffers van mensenhandel;
- juridische en medische ondersteuning van slachtoffers;
- begeleiding van slachtoffers die terug willen keren naar het land van herkomst. De

terugreis en begeleiding bij de reïntegratie worden op maat verzorgd door de
IOM;

- informatie- en voorlichtingsprogramma’s in de landen van herkomst, transit en
bestemming;

- deskundigheidsbevordering en trainingen (van overheden en NGO’s) gericht
tegen mensenhandel;

- het initiëren en verrichten van onderzoek naar mensenhandel om meer aandacht
voor het onderwerp te krijgen en om overheden en andere actoren te voorzien van
informatie die nodig is om adequate maatregelen voor de bestrijding van
mensenhandel te kunnen treffen;

- het organiseren van symposia en dergelijke, met als doel de bekendheid met het
onderwerp te vergroten, ervaringen uit te wisselen, onderzoeksresultaten te
verspreiden, beleidsadviezen en -maatregelen te coördineren en te harmoniseren
en formele en informele netwerken te creëren.

Op dit moment maakt IOM-Nederland overigens nog geen onderscheid tussen
slachtoffers van mensenhandel en andere immigranten bij de begeleiding van de
terugkeer naar hun land van herkomst. Slachtoffers zijn in de statistieken van IOM-
Nederland ook (nog) niet als zodanig te herkennen. Dat zal in de toekomst naar
verwachting veranderen. Momenteel wordt door verschillende West- en Oost-Europese
IOM missies namelijk gewerkt aan een ‘registratiestructuur’ die het wel mogelijk zal
maken om slachtoffers van mensenhandel te onderscheiden. Verder werkt IOM-
Nederland aan een inventarisatie van reïntegratieprojecten in de herkomstlanden van
slachtoffers van mensenhandel. Voorts kan worden opgemerkt dat IOM-Nederland
overleg voert met instanties die zich in Nederland bezig houden met de bestrijding van
mensenhandel en/of opkomen voor slachtoffers, om te bezien op welke punten
samenwerking mogelijk is en wat de IOM hierin kan betekenen.28 



6 Hulpverleningsinstellingen en belangenorganisaties 171

29 Het betreft het Komité zelfstandig verblijfsrecht vrouwen (Komité), de Stichting Alleenstaande
Minderjarige Asielzoekers Humanitas (SAMAH), het Buitenlandse Vrouwencentrum, het
Steunpunt Illegalen, het Vrouwen Empowerment Centrum en de eerder genoemde NDMN.

30 Het betreft de Rode Draad en de SRTV.
31 Het betreft het Steunpunt seksueel geweld, AMA-opvang en een ontmoetingscentrum voor

allochtone vrouwen.

Naast bovenvermelde organisaties bieden ook de Filippijnse organisatie Bayanhin,
huiskamerprojecten op de tippelzones, GG&GD-en, Bureaus Slachtofferhulp, vrouwen-
en crisisopvangcentra en zelfhulporganisaties hulp aan slachtoffers van mensenhandel. 

6.3 Enkele resultaten uit de BNRM inventarisatie

In Hoofdstuk 4 is de opzet beschreven van de inventarisatie die het Bureau NRM
verrichtte onder hulpverleningsinstellingen en belangenorganisaties. In Tabel 6.1 staat
aangegeven hoeveel van welk type instellingen aan de Bureau NRM-inventarisatie
hebben meegewerkt en hoeveel van deze instellingen in het jaar 2000 contact hebben
gehad met slachtoffers van mensenhandel.

Tabel 6.1 Instellingen die de vragenlijst invulden en instellingen die contact hadden met slachtoffers
Soort instelling Aantal instellingen dat de

vragenlijst invulde      
Aantal  instellingen dat
contact had met
slachtoffers         

Vrouwenopvang 17                                              14                               
Blijf van mijn Lijf 14                                             12                               
Crisisopvang 13                                              8                               
GGD 11                                             6                               
Migranten belangenvereniging29  6                                              5                               
Maatschappelijk Werk  4                                              4                               
Inloop-/huiskamerproject  5                                              4                               
Prostitutie Maatschappelijk Werk  2                                              2                               
Belangenvereniging30  2                                              2                               
Overig31  3                                              2                               
Totaal 77                                             59                               

Meer dan driekwart van de instellingen die de vragenlijst retourneerden heeft in het jaar
2000 contact gehad met slachtoffers van mensenhandel. 

In Tabel 6.2 staat aangegeven in welke regio de instellingen die in 2000 contact hebben
gehad met slachtoffers van mensenhandel, werkzaam zijn. 



172 Mensenhandel; Eerste rapportage van de Nationaal Rapporteur

32 Dit zijn de SRTV, de Rode Draad, SAMAH, Komité, de NDMN en het Steunpunt Illegalen.
33 Doordat instellingen meerdere typen hulp kunnen bieden, sommeren de gegevens in deze tabel

tot meer dan 59.
34 Het gaat hier om sociale activering, aangeboden door een ontmoetingscentrum voor allochtone

vrouwen.

Tabel 6.2 Geografisch werkterrein van de instellingen die in 2000 contact hadden met slachtoffers van
mensenhandel

Regio Aantal organisaties 
Friesland, Groningen, Drenthe          11
Amsterdam en Noord-Holland           8
Brabant           8
Rotterdam, Dordrecht           7
Arnhem, Nijmegen           6
Utrecht           4
Limburg           4
Zwolle, Amersfoort           2
Zeeland           2
Den Haag           1
Bovenregionaal/landelijk           632

Totaal         59

Hulp aan slachtoffers van mensenhandel kent, zoals aangegeven in paragraaf 6.1, vele
vormen. In Tabel 6.3 staat, in volgorde van afnemende frequentie, vermeld welk type
hulp de instellingen die aan de inventarisatie meewerkten, in het jaar 2000 verleenden
aan slachtoffers van mensenhandel.

Tabel 6.3 Het soort hulp dat is verleend
Aard van hulpverlening Aantal instellingen (N=59)33 
Psychische hulpverlening        41
Verlenen van onderdak        36
(Andere) materiële hulpverlening        34
Informatie, voorlichting en advies        24
Gezondheidsvoorlichting en -zorg        18                   
Juridisch advies         13                   
Zorgcoördinatie van een integratienetwerk          7
Overig34          1

Psychische hulpverlening, het verlenen van onderdak en (andere) materiële
hulpverlening, zijn de meest frequent genoemde vormen van hulp aan slachtoffers van
mensenhandel. Er wordt - in verhouding - door betrekkelijk weinig van de in de
inventarisatie betrokken organisaties juridisch advies gegeven aan slachtoffers. Zeven
instellingen zijn (tegelijkertijd) zorgcoördinator van een lokaal integratienetwerk en
hebben activiteiten in het kader van de coördinatietaak genoemd.

Van de 59 instellingen die in 2000 contact hadden met slachtoffers van mensenhandel,
houden er 53 (dat is 90%) een vorm van registratie bij. In 39 (74%) van deze registraties
kunnen slachtoffers van mensenhandel worden onderscheiden. Het merendeel van de
instellingen gebruikt het geautomatiseerde registratiesysteem van de Federatie Opvang:



6 Hulpverleningsinstellingen en belangenorganisaties 173

35 De Federatie Opvang is bezig dit registratiesysteem, waarin overigens wel is te achterhalen of
iemand slachtoffer is van mensenhandel, te vervangen.

36 De directeur van de Mr. de Graaf Stichting is voorzitter van het LPO.

Klimop.35 Veertien instellingen gebruiken een eigen ontwikkelde registratiemethode en
drie gebruiken een andere, bestaande vorm van geautomatiseerde registratie. 
In Hoofdstuk 4 is nadere informatie te vinden die de inventarisatie heeft opgeleverd over
de slachtoffers van mensenhandel.

6.4 Organisaties voor prostitutievraagstukken en belangenorganisaties

In Nederland houden diverse organisaties zich bezig met prostitutievraagstukken, of
zetten zich in voor de belangen van prostituees, exploitanten of prostituanten. Deze
organisaties verschillen onderling sterk wat betreft doelgroep, organisatie en
doelstellingen, maar hebben gemeen dat ze gedwongen prostitutie en exploitatie van
minderjarigen afkeuren. De belangenorganisaties streven naar algemene acceptatie van
de prostitutiesector als maatschappelijke realiteit en daarin is geen plaats voor
mensenhandel.
Achtereenvolgens komen aan de orde: de Mr. A. de Graaf Stichting, Stichting De Rode
Draad, de Vereniging Exploitanten Relaxbedrijven (VER), het Prostitutie Informatie
Centrum (PIC), de Excellent Groep, het Samenwerkend Overleg Raamexploitanten
(SOR), de Stichting Man/Vrouw en Prostitutie en het European Intervention Projects
Aids Prevention for Prostitutes, oftewel de Stichting Tampep.
Tot slot worden drie organisaties behandeld die zich specifiek inzetten voor (de belangen
van) minderjarigen: Terre des Hommes, ECPAT en Defense for Children International.
Zowel deze laatste drie organisaties als Tampep zijn (ook) internationaal werkzaam.

De Mr. A. de Graaf Stichting
De Mr. de Graaf Stichting is een instituut voor prostitutievraagstukken. De stichting geeft
advies over prostitutiebeleid, stimuleert de discussie over prostitutie, doet
wetenschappelijk onderzoek, voert projecten uit in opdracht van derden en beschikt over
een informatie- en documentatiecentrum. De Stichting heeft zelf geen belangen in de
prostitutiesector. Mede vanwege deze onafhankelijke opstelling kan de Stichting
bijvoorbeeld optreden als intermediair tussen de verschillende deelnemers aan het
Landelijk (Platform) Prostitutie Overleg (LPO).36

De Mr. de Graaf Stichting houdt zich bezig met:
- het onderhouden van een netwerk met betrokkenen vanuit de (semi)overheid, NGO’s

en de prostitutiebranche;
- het monitoren van facetten in relatie tot het nieuwe prostitutiebeleid, zoals:

‘prostitutie als arbeid’, ‘exploitatie van prostitutie’, ‘prostitutie en criminaliteit`,
‘regulering van prostitutie door de overheid’ en ‘prostitutie en moraliteit’;

- het in verband brengen van structurele taken, zoals onderzoek, informatie en
documentatie met concrete acties, zoals ondersteuning, advies en projecten.

Daarnaast besteedt de stichting aandacht aan de positieverbetering van prostituees, met
name met betrekking tot arbeidsomstandigheden.



174 Mensenhandel; Eerste rapportage van de Nationaal Rapporteur

37 De Rode Draad adviseerde diverse gemeenten bij de opstelling of aanpassing van hun
prostitutiebeleid. 

38 Dit blijkt uit de beantwoording van Kamervragen van de Vaste Kamercommissie van Justitie
(5102785/501/HS2/10 juli 2001), die naar aanleiding van een drietal onderzoeksrapporten over
prostitutie in Nederland werden gesteld aan de Ministers van VWS, SoZaWe en Justitie.

Aan het door het Ministerie van VWS gesubsidieerde instituut waren tot maart 2001 drie
medewerkers verbonden. Wegens gebrek aan financiële middelen is het dienstverband
van een van hen toen beëindigd. 

Stichting de Rode Draad
De Rode Draad werd in 1985 opgericht. Het is een organisatie die de zelfredzaamheid en
emancipatie van prostituees wil bevorderen en veranderingen wil bewerkstelligen in de
maatschappelijke beeldvorming omtrent prostitutie. De doelstellingen van de Rode
Draad zijn:
- het streven naar erkenning van prostitutie als een beroep en het behartigen van de

belangen van prostituees en ex-prostituees;
- de uitvoering van bovenvermelde initiatieven in de ruimste zin van het woord (Rode

Draad, 2000).
Aan deze doelstellingen wordt gewerkt door dienstverlening aan de doelgroep, door
informatieverstrekking en publiciteit, door op te komen voor de positie van prostituees
en door het bijwonen van en actief deelnemen aan cursussen, congressen en andere
bijeenkomsten. 
De Rode Draad is, in overleg met de vakbond FNV, bezig met de opbouw van een
landelijke beroepsvereniging voor zelfstandige en in loondienst werkende prostituees.
Voorts maakt de Rode Draad deel uit van het LPO en van de adviesraad van de Stichting
Seksueel Overdraagbare Aandoeningen (SOA) en onderhoudt de Rode Draad contacten
met politie- en overheidsfunctionarissen37, vertegenwoordigers van
hulpverleningsinstellingen en exploitanten. In samenwerking met het PIC is er voor
prostituees een belastingkrant ontwikkeld met informatie over belastingtechnische
zaken. Tenslotte biedt de Rode Draad een telefonisch (juridisch) spreekuur en een
persoonlijk spreekuur, waar prostituees met vragen over het werk terecht kunnen.
De Rode Draad wordt financieel ondersteund door het Ministerie van VWS. Tot voor
kort was niet duidelijk of en hoe de Rode Draad vanaf 1 januari 2002 gefinancierd zou
worden.38 Op een bijeenkomst van de Vaste Kamercommissie voor Justitie op 1
november 2001 echter onderstreepten vertegenwoordigers van diverse partijen het
belang van de Rode Draad voor de verwezenlijking van de overheidsdoelstelling
‘positieverbetering van prostituees’ en maakte de Minister van Justitie duidelijk dat de
financiering er wel zou komen.

De Vereniging Exploitanten Relaxbedrijven 
De Vereniging Exploitanten Relaxbedrijven (VER) werd in 1991 opgericht naar aanleiding
van de intentie van de overheid om de wetgeving met betrekking tot het bordeelverbod te
wijzigen. Exploitanten zouden te maken krijgen met regelgeving vanuit de overheid. Zij
voorzagen conflicten vanuit de inschatting dat de bij regelgeving en controle betrokken
ambtenaren weinig of niets van de branche afweten en gevestigde exploitanten
doorgaans niet gewend zijn om volgens overheidsregels te werken of met



6 Hulpverleningsinstellingen en belangenorganisaties 175

(controle)ambtenaren om te gaan. De VER wil dergelijke conflicten oplossen door
overleg en voorlichting. Het is de bedoeling werkbare situaties te bevorderen door
compromissen te zoeken, maar indien nodig wordt een confrontatie niet uit de weg
gegaan en in het uiterste geval kan de rechter om een uitspraak gevraagd worden. 
De doelstelling van de VER is ‘het behartigen van de belangen van de exploitanten van
relaxbedrijven, zowel collectief als individueel, in de meest ruime zin, onder meer door
het voeren van overleg met overheids- en andere instanties, het verzorgen van public
relations van relaxbedrijven in het algemeen en het bewerkstelligen van een
imagoverbetering van zodanige bedrijven. Tot de belangenbehartiging kan mede
behoren het treffen van rechtsmaatregelen en het voeren van gedingen’ (VER,
2001/2002).
De leden van de VER zijn exploitanten van relaxbedrijven die een vergunning hebben of
er een hebben aangevraagd. Onder relaxbedrijven vallen bedrijven met prostitutie als
hoofdactiviteit, bedrijven waar prostitutie deel uitmaakt van andere activiteiten
(seksshops, automatenhallen, seksshows, videoshows, sauna’s en dergelijke),
bemiddelende bedrijven (bedrijven met escort en 06-lijnen) en massage-instituten en
parenclubs. Ook raamexploitanten en zelfstandig werkende prostituees kunnen lid van
de VER worden. De VER vertegenwoordigt circa 350 bedrijven in Nederland.
Zowel in de statuten als in nieuwsbrieven geeft de VER aan een ‘legale en schone
branche’ voor te staan.

Het Prostitutie Informatie Centrum
Het Prostitutie Informatie Centrum (PIC), dat in 1994 werd opgericht, is gesitueerd op de
Amsterdamse Wallen. Het centrum verstrekt informatie over prostitutie aan prostituees,
prostituanten, studenten, toeristen, media en andere geïnteresseerden. Zoals hierboven
vermeld werd door het PIC, in samenwerking met de Rode Draad, voor prostituees een
belastingkrant ontwikkeld.
Het PIC krijgt geen subsidie.

De Excellent Groep
De Excellent Groep bestaat uit een aantal ondernemers in de relax branche, met name
escortbedrijven en clubs, die een gezamenlijk kwaliteitsmerk voeren.

Het Samenwerkend Overleg Raamexploitanten 
In twaalf Nederlandse steden komt raamprostitutie voor (Visser c.s., 2000). In de meeste
van deze steden hebben de raamverhuurders zich verenigd in het Samenwerkend Overleg
Raamexploitanten (SOR). Overleg op landelijk niveau vindt onder andere plaats via het
LPO. 

De Stichting Man/Vrouw en Prostitutie
In 1986 richtte een groep mannen, die regelmatig gebruik maakt van de diensten van
prostituees, de Werkgroep Klant en Prostitutie (KLEP) op met als doel prostitueebezoek
bespreekbaar te maken. Nadat was besloten dat de werkgroep in het vervolg alle partijen
die bij prostitutie betrokken zijn vanuit een emancipatorisch oogpunt zou ondersteunen,
veranderde de naam in 1988 in de Stichting Man en Prostitutie en later de Stichting
Man/Vrouw en Prostitutie. De Stichting heeft als algemeen doel de emancipatie van de
prostitutie en de wettelijk en moreel gelijke behandeling van allen die direct of indirect bij



176 Mensenhandel; Eerste rapportage van de Nationaal Rapporteur

39 Dit zijn: Oostenrijk, België, Denemarken, Finland, Frankrijk, Duitsland, Griekenland,
Luxemburg, Italië, Nederland, Portugal, Spanje, Verenigd Koninkrijk, Bulgarije, Hongarije,
Letland, Litouwen, Polen en Roemenie. Noorwegen, Zwitserland en de Oekraïne zijn ‘invited
countries’ (Tampep folder, z.jr.). 

40 Bron: www.terredeshommes.nl.

prostitutie betrokken zijn, in het bijzonder de klanten van prostituees. Specifieke doelen
zijn:
- prostitutie en het gebruik maken van diensten van prostituees meer aanvaard en

openlijk bespreekbaar maken;
- het verduidelijken van de rol en de rechten en plichten van klanten en andere

betrokkenen;
- het bevorderen van een onbevooroordeeld en rechtvaardig prostitutiebeleid;
- het behartigen van de belangen van klanten.
De Stichting organiseert bijeenkomsten, is een spreekbuis namens de klanten en voert in
het LPO regelmatig overleg met vertegenwoordigers van prostituees en exploitanten.
Tot slot verzamelt de Stichting informatie en verstrekt deze aan geïnteresseerden. 
De Stichting ontvangt geen subsidie.

Tampep
Tampep (Transnational STD/AIDS Prevention Among Migrant Prostitutes in Europe)
is een Europees project dat onderzoek en actie combineert op het gebied van preventie
van AIDS en andere seksueel overdraagbare aandoeningen. De doelgroep bestaat uit
migrantenprostituees - vrouwen, travestieten en transseksuelen - uit Oost-Europa, Zuid-
Oost-Azië, Afrika en Latijns-Amerika. Tampep startte in 1993 als een
samenwerkingsverband tussen NGO’s in Nederland, Duitsland, Italië en Oostenrijk.
Momenteel omvat het Tampep netwerk 19 landen.39 
Het hoofdkantoor is gevestigd in Amsterdam.
In 1996 stemden Tampep en Europap (European Intervention Projects AIDS Prevention
for Prostitutes) hun werkzaamheden op elkaar af. Europap leverde de infrastructuur en
een netwerk van ‘service providers’, Tampep fungeerde als expertisecentrum en als
‘laboratorium’ voor het ontwikkelen van interventietechnieken en -materiaal.
Concrete Tampep-activiteiten zijn:
- het geven van voorlichting aan migrantenprostituees over oorzaken en gevolgen van

HIV en andere SOA;
- het bevorderen van ‘empowerment’ onder prostituees;
- het voorlichten van bestaande sociale en medische instanties, zodat deze beter

kunnen reageren op de behoeften van migrantenprostituees die samenhangen met
hun gezondheid en welzijn;

- het monitoren van migratiedynamieken;
- onderzoek naar de leef- en werkomstandigheden van migrantenprostituees.
De Stichting Tampep wordt gefinancierd door de Europese Commissie (het
programma: Europe Against Aids) en door lokale financiers.

Terre des Hommes
Terre des Hommes40 is een NGO die in 1965 werd opgericht met als doelstelling:
daadwerkelijke en onmiddellijke hulpverlening aan het noodlijdende kind waar ook ter



6 Hulpverleningsinstellingen en belangenorganisaties 177

41 Bron: www.defenceforchildren.nl.

wereld, zonder onderscheid naar ras, geloof of politieke gezindheid. Tegenwoordig zet
Terre des Hommes zich in voor de rechten van kinderen vanuit de optiek dat kinderen
onder meer recht hebben op gezondheidszorg, onderwijs, spelen en vooral een toekomst
(Terre des Hommes, 1999-2000). Terre des Hommes komt voor deze kinderrechten op
door wereldwijd regeringen te dwingen zich aan deze rechten te houden. Voorts stelt
Terre des Hommes de ernstigste schendingen van kinderrechten publiekelijk aan de kaak
door middel van campagnes zoals ‘Stop de kinderprostitutie’. Daarnaast heeft Terre des
Hommes onderzoek gedaan naar kinderprostitutie in Nederland en aan de hand van de
bijbehorende rapportage aandacht gevraagd voor dit verschijnsel (Hoogendoorn, 1999). 

ECPAT
ECPAT (dat oorspronkelijk stond voor End Child Prostitution in Asian Tourism, maar
sinds een verbreding van haar werkterrein in 1996 staat voor End Child Prostitution, Child
Pornography and the Trafficking of Children for Sexual Purposes) begon haar activiteiten in
1990. Het is inmiddels een wereldwijde beweging ter bestrijding van seksuele uitbuiting
van kinderen, met groepen in meer dan 30 landen. Het hoofdkantoor is gevestigd te
Bangkok.
ECPAT-Nederland (ECPAT-NL) bestaat sinds 1995 en is een coalitie van Defence for
Children International, afdeling Nederland, Kinderen in de Knel/Kerken in Actie, de
Stichting Kinderpostzegels Nederland, de Stichting Mensen in Nood/Cordaid en de
Stichting Retour. Het secretariaat van ECPAT-NL is ondergebracht bij de Stichting
Retour.
ECPAT-NL richt zich op voorlichting aan en het creëren van bewustwording van en
betrokkenheid bij de Nederlands bevolking en met name bij reizigers, organisaties en
ondernemingen in de reisindustrie. Daarnaast wordt er gelobbyd voor adequate en
effectieve wet- en regelgeving, gericht op voorkoming van seksuele exploitatie van
kinderen, en voor preventie- en hulpprojecten voor kinderen die het risico lopen in de
prostitutie terecht te komen. Tevens stimuleert en volgt ECPAT-NL onderzoek naar de
rol van Nederlanders bij commerciële seksuele uitbuiting van kinderen. Daarnaast kan
worden vermeld dat ECPAT International, samen met UNICEF en de ‘NGO-group for
the Convention on the Rights of the Child’, mede-organisator was van het 2nd World
Congress against Commercial Sexual Exploitation of Children dat van 17-20 december 2001
plaats vond in Japan (ECPAT–NL Informatiemap, z.jr.; www.ecpat.nl en telefonische
informatie secretariaat ECPAT-NL).

Defence for Children International
Defence for Children International (DCI)41 is een onafhankelijke, internationale organisatie
die wereldwijd opkomt voor de rechten van het kind. DCI is opgericht in 1979, het
Internationale Jaar van het Kind. De Nederlandse afdeling van DCI (DCI-Nederland)
houdt zich in Nederland bezig met voorlichting over de rechten van kinderen en is actief
op het terrein van fondsenwerving voor rechtshulpprojecten van DCI-secties elders in de
wereld. DCI heeft een consultatieve status bij de Verenigde Naties en bij de Raad van
Europa. Zoals hierboven vermeld, maakt DCI-Nederland deel uit van de ECPAT-NL
coalitie, waarmee zij zich inzet voor de bestrijding van seksuele uitbuiting van kinderen.
DCI-Nederland houdt zich ook bezig met onderzoek en coördineert bijvoorbeeld een



178 Mensenhandel; Eerste rapportage van de Nationaal Rapporteur

door de ECPAT-Europe Law Enforcement Group geïnitieerd onderzoek naar de handel in
kinderen (voor seksuele doeleinden) naar landen binnen de Europese Unie. Daarnaast
werkt DCI mee aan een onderzoek naar kindersekstoerisme dat, in opdracht van het
Ministerie van Justitie, wordt uitgevoerd door Bureau Van Montfoort.

6.5 Knelpunten bij hulpverlening en belangenbehartiging

De informatie in deze paragraaf over knelpunten in relatie tot de zorg voor slachtoffers
van mensenhandel is afkomstig uit verschillende bronnen, te weten gesprekken met
sleutelfiguren, het door Bureau NRM georganiseerde symposium, de BNRM-
inventarisatie en schriftelijk materiaal.
De bevindingen zijn ondergebracht in de categorieën preventie en voorlichting, opvang
en voorzieningen in relatie tot de uitvoering van de B-9 regeling, de aard van de
hulpverlening, terugkeer en financiering van niet-gouvernementele organisaties.

Preventie en voorlichting
Nogal wat organisaties zijn van mening dat er op het terrein van de mensenhandel te
weinig aandacht is voor preventieve activiteiten. Potentiële slachtoffers en hun omgeving
zouden vroegtijdig op de hoogte moeten worden gesteld van de risico’s die zij lopen. Er
zou, zowel in Nederland als daarbuiten, meer en betere voorlichting aan risicogroepen
gegeven moeten worden. Daarbij wordt aangetekend dat gedegen rekening moet worden
gehouden met de omstandigheden waaronder en de beweegredenen waarom potentiële
slachtoffers in de prostitutie terecht komen. Alleen afschrikking, bijvoorbeeld door een
filmpje, zal niet altijd het gewenste effect sorteren. Het risico is, dat potentiële
slachtoffers veronderstellen dat hetgeen daarin wordt getoond hen niet zal overkomen.
Ook is denkbaar dat hun omstandigheden en toekomstperspectief dermate troosteloos
zijn dat zij, op zoek naar een betere toekomst, bereid zijn grote risico’s te nemen.

Het voorgaande heeft betrekking op preventie door voorlichting in de landen van
herkomst. Daarnaast wordt wat betreft de situatie in Nederland gesignaleerd dat
prostituees over het algemeen niet genoeg weten over hun rechten en plichten. Dit zou te
meer gelden voor slachtoffers van mensenhandel die onder dwang in de prostitutie
werken. Zij zijn vaak geïsoleerd en door de handelaren/exploitanten onjuist ingelicht
over hun positie. Zij weten veelal niet waar ze hulp kunnen vinden, of zijn niet in de
gelegenheid om hulp te zoeken. Voorlichting wordt daarom van groot belang geacht
voor slachtoffers van mensenhandel. De benadering zou laagdrempelig moeten zijn en
gericht op zowel Nederlandse als buitenlandse prostituees. Daarbij moet rekening
gehouden worden met andere talen en culturen. In het voorgaande werd duidelijk dat
diverse instellingen al actief zijn op dit terrein.

Volgens een aantal deelnemers aan het BNRM-symposium, waaronder
vertegenwoordigers van exploitanten, zou voorlichting niet alleen gericht moeten zijn op
(potentiële) slachtoffers van mensenhandel. Naar hun mening zouden exploitanten in de
prostitutiesector beter geïnformeerd moeten worden over zaken als strafbare vormen



6 Hulpverleningsinstellingen en belangenorganisaties 179

42 Momenteel hebben exploitanten bijvoorbeeld veel vragen over de implicaties van de uitspraak
van het Europees Hof van Justitie van 20 november 2001 in de zaak Jany c.s. In zijn brief aan de
Voorzitter van de Vaste Commissie voor Justitie van de Tweede Kamer der Staten-Generaal d.d.
17 december 2001 informeerde de Minister van Justitie de Tweede Kamer omtrent deze uitspraak
en omtrent de implicaties voor het beleid.    

van exploitatie van prostitutie,42 signalen van mensenhandel en de werkwijze van
handelaren. Exploitanten zouden moeten worden aangemoedigd om een actiever
houding aan te nemen ten opzichte van de signalering van mogelijke slachtoffers van
mensenhandel, aldus deze deelnemers.

Een andere categorie personen waar preventieve en voorlichtende activiteiten op gericht
zouden moeten worden, zijn volgens sommige sleutelfiguren de ‘gebruikers’, oftewel de
klanten van prostituees. Dit om hen bekend te maken met het verschijnsel mensenhandel
en om hen bewust te maken van het feit dat niet iedereen die seksuele diensten verleent
tegen betaling meerderjarig is of het werk uit vrije wil doet.

Opvang en voorzieningen in relatie tot de uitvoering van de B-9 (voorheen B-17) regeling
Een (vermoedelijk) slachtoffer van mensenhandel heeft drie maanden de tijd om te
beslissen of ze aangifte van mensenhandel zal doen. Gedurende die periode is er recht op
opvang, een uitkering en een ziektekostenverzekering. Als het slachtoffer geen eigen
verblijfplaats heeft, is zij aangewezen op opvang binnen de hulpverlening. Het blijkt in de
praktijk echter niet altijd gemakkelijk om onderdak te vinden voor een slachtoffer. De
meest genoemde verklaring hiervoor is dat er in het algemeen onvoldoende
opvangcapaciteit is en bovendien is er niet altijd voldoende zicht op wel beschikbare
plaatsen.
Het gebrek aan opvangcapaciteit wordt mede veroorzaakt door de slechte doorstroming
binnen de opvang. Deze heeft weer te maken met de lange duur van opsporing en
vervolging, de lange duur van de aanvraagprocedure voor een permanente
verblijfsvergunning (na afloop van de B-9) en het tekort aan vervolgopvang. Sommige
integratienetwerken geven aan dat zij zelf, maar ook de STV, door gebrek aan aansturing
en mankracht, niet optimaal functioneren. Een goede afstemming tussen de lokale
netwerkpartners ontbreekt in sommige gevallen en men is onvoldoende op de hoogte
van de landelijke opvangstructuur. Bovendien is er onduidelijkheid over de rol van de
STV. Zo heeft de STV de politie te kennen gegeven dat slachtoffers weliswaar centraal
gemeld kunnen worden bij de STV, maar dat aanmelding en plaatsing van slachtoffers
direct bij de regionale integratienetwerken dient te geschieden (mondelinge informatie
van de STV op een PPM/DNP bijeenkomst).
Doordat een centraal overzicht van beschikbare plaatsen ontbreekt, kost het vaak erg
veel tijd om een slachtoffer onder dak te brengen. Bovendien plaatsen de desbetreffende
instellingen in sommige regio’s alleen door tussenkomst van de STV, aldus de politie.
Bovengenoemde knelpunten zijn mede verklaarbaar door interne verschuivingen binnen
de instellingen en de netwerken en door de wat afhoudende houding van de STV die het
afgelopen jaar te kampen heeft gehad met interne organisatorische en
capaciteitsproblemen, een fusie doormaakte en die tijdelijk ook beperkter bereikbaar
was.



180 Mensenhandel; Eerste rapportage van de Nationaal Rapporteur

43 Dit onder andere werkomstandigheden en met de bedoeling zelf meer te verdienen dan hetgeen
hen als slachtoffer ten deel viel.

44 ‘Hospitalisering’ wil zeggen vervreemding van het dagelijks leven die veroorzaakt kan worden
door opname in bijvoorbeeld een ziekenhuis, of een tehuis en die ten koste gaat van de
zelfstandigheid en de zelfredzaamheid van een individu.

Niet-Nederlandse slachtoffers kunnen geen gebruik maken van sociale voorzieningen of
(residentiële) hulpverlening als ze geen aangifte doen, in de prostitutie blijven
doorwerken, of zonder verblijfsvergunning in Nederland verblijven. Slachtoffers zijn
over het algemeen echter bang voor represailles van handelaren of hun handlangers en
durven vaak geen aangifte te doen. Ook komt het voor dat zij, mede door de schuldenlast,
niet met lege handen kunnen of willen terugkeren naar hun land van herkomst en
daarom door willen werken in de prostitutie.43

Opvanghuizen nemen veelal wel enkele ‘illegale’ cliënten op, maar kunnen het zich niet
veroorloven om er veel op te nemen, omdat zij voor hen geen financiering ontvangen.
Veel instellingen zijn van mening dat het verblijfsrecht van en de hulpverlening aan
slachtoffers van mensenhandel niet gekoppeld zou moeten zijn aan het doen van
aangifte. Slachtoffers die, om wat voor reden dan ook, geen aangifte willen doen, zouden
volgens deze opvatting toch gebruik moeten kunnen maken van het Nederlandse
hulpverleningsaanbod. 

Een slachtoffer dat wordt opgevangen in een opvanghuis kan daar slechts voor een
beperkte periode verblijven. De beperkte opvangtermijn is inherent aan het karakter van
de vrouwen- en crisisopvang waar de meeste (meerderjarige) slachtoffers worden
opgevangen. Een langdurig verblijf in een residentiële instelling is ook niet wenselijk,
want het werkt hospitalisering44 in de hand. Daar komt bij dat meerderjarige slachtoffers
van mensenhandel zelden behoefte hebben aan de 24 uur per dag begeleiding die
doorgaans in residentiële opvangcentra geboden wordt. Bovendien krijgt een slachtoffer
dat een zelfstandige woonruimte heeft een volledige uitkering van de sociale dienst.
Cliënten van vrouwen- en crisisopvangcentra vallen echter onder de zogenoemde zak- en
kleedgeld regeling, hetgeen betekent dat zij een klein bedrag per week ontvangen om zelf
te besteden; de rest is gereserveerd voor de kosten van de opvang.

Het al genoemde gebrek aan vervolgopvang voor slachtoffers van mensenhandel, zoals
begeleid zelfstandig wonen of een eigen woonruimte, wordt voor een deel veroorzaakt
door onbekendheid van lokale overheden met de B-9 regeling. Dit heeft tot gevolg dat
slachtoffers van mensenhandel zich niet kunnen inschrijven in het bevolkingsregister en
geen woonvergunning, bijstandsuitkering, ziektekostenverzekering of inrichtingskosten
krijgen. Dit zijn allemaal essentiële zaken waar slachtoffers in het kader van de B-9
regeling wel recht op hebben. Voor andere knelpunten in relatie tot de B-9 regeling
wordt verwezen naar de Hoofdstukken 4 en 5.

De aard van de hulpverlening
Slachtoffers van mensenhandel worden verspreid over het land in opvanghuizen
geplaatst. Dit heeft tot gevolg dat kennis over en ervaring met deze doelgroep per
instelling beperkt blijft. Dit blijkt met name uit de resultaten van de inventarisatie van het
Bureau NRM. Daar komt bij dat de reguliere hulpverleningsfaciliteiten en -methodieken



6 Hulpverleningsinstellingen en belangenorganisaties 181

niet geheel aansluiten bij de problemen van slachtoffers van mensenhandel. Deze
doelgroep is namelijk niet in alle opzichten vergelijkbaar met de reguliere cliënten die de
hulpverleners dagelijks begeleiden, zoals slachtoffers van huiselijk geweld, mensen met
psychische problemen, drugsverslaafden en dak- en thuislozen.
Problemen waar men in de dagelijkse begeleiding van slachtoffers van mensenhandel
tegenaan loopt zijn bijvoorbeeld de taalbarrière, cultuurverschillen, gebrek aan
vertrouwen bij de slachtoffers, het ontbreken van een toekomstperspectief, het
ontbreken van een daginvulling, problemen met het dag- en nachtritme en het ontbreken
van een sociaal netwerk. Voorts is er onvoldoende juridische kennis aanwezig bij
slachtoffers en hulpverleners, is er angst voor represailles, is het slachtoffers verboden
om door te werken in de prostitutie of elders en worden er slachtoffers geplaatst met een
geestelijke gezondheidszorgindicatie, iets waar de reguliere opvang niet op is ingesteld.
Een aantal instellingen geeft in de inventarisatie aan behoefte te hebben aan kennis en
middelen om beter om te kunnen gaan met slachtoffers van mensenhandel. Zij pleiten
voor meer gespecialiseerde opvang voor deze slachtoffers en voor bijscholing.
Enkele van de deelnemers aan de integratienetwerken hebben in dit verband aangegeven
behoefte te hebben aan het uitwisselen van ervaringen met (deelnemers aan) andere
netwerken in het land. Overigens zijn er niet in alle regio’s integratienetwerken
gerealiseerd. Het is de vraag in hoeverre dit negatieve consequenties heeft voor de
opvang en begeleiding van slachtoffers en voor aanmelding bij de STV.

Voorts is van allerlei kanten met nadruk gewezen op het tekort aan opvang voor
minderjarige slachtoffers van mensenhandel. Voor meisjes zijn er enkele projecten, maar
de capaciteit is niet voldoende, voor de opvang van jongens ontbreken faciliteiten
nagenoeg helemaal.

Terugkeer 
Een buitenlands slachtoffer dat, al dan niet vrijwillig, zonder verdiensten terugkeert naar
het land van herkomst, heeft vaak geen rooskleurig vooruitzicht. Veel slachtoffers zijn in
eerste instantie naar een ander land vertrokken vanwege de slechte financiële en sociale
vooruitzichten in het land van herkomst. Zonder geld, opleiding, werkervaring of familie
om op terug te vallen, is het in veel (herkomst)landen moeilijk om een nieuw bestaan op
te bouwen. Daar komt bij dat er vaak weinig sociale voorzieningen zijn. Slachtoffers
blijven hierdoor kwetsbaar voor de personen die hen hebben geronseld, of die
anderszins een aandeel hadden in het verhandelen van hen en die vaak in dezelfde regio
of stad of in hetzelfde dorp verblijven als het slachtoffer. Veel hulpverleners in
Nederland zijn van mening dat er meer mogelijkheden moeten zijn voor slachtoffers om,
na afloop van de B-9 regeling, in Nederland te blijven, of vinden in ieder geval dat er, per
geval, zorgvuldiger zou moeten worden bezien of de risico’s van terugkeer voor het
slachtoffer niet onacceptabel groot is. Elders in deze rapportage werd al aandacht
besteed aan dit knelpunt. Slachtoffers die terug (moeten) gaan naar het land van
herkomst, worden volgens hulpverleners vaak onvoldoende begeleid bij hun terugkeer.
Zij willen slachtoffers beter kunnen voorbereiden door middel van bijvoorbeeld scholing
of het laten opdoen van relevante werkervaring, waardoor zij na terugkeer meer kans op
werk hebben. Daarnaast is er behoefte aan (betere) samenwerking met internationale
organisaties, zodat de slachtoffers bij terugkeer in hun land worden opgevangen.



182 Mensenhandel; Eerste rapportage van de Nationaal Rapporteur

Financiering van niet-gouvernementele organisaties
Het merendeel van de Nederlandse NGO’s die zich inzetten voor de slachtoffers van
mensenhandel, wordt slechts incidenteel, alleen projectmatig of zelfs in het geheel niet
financieel ondersteund. Dit betekent dat binnen de integratienetwerken de bijdrage van
bepaalde partners soms verandert door gebrek aan middelen en dat NGO’s vaak veel tijd
en energie moeten investeren in het verwerven van fondsen. In bepaalde gevallen is het
feit dat overheidsfinanciering steeds meer op decentrale wijze geschiedt daarbij een
complicerende factor. Dit omdat een project als bijvoorbeeld Asja weliswaar in een
bepaalde gemeente en in een bepaalde provincie is gevestigd, maar slachtoffers opvangt
vanuit het hele land. Het is dan niet zonder meer duidelijk wie zich (financieel)
verantwoordelijk voelt of zou moeten voelen voor de slachtoffers.



7 BNRM; een blik op de toekomst

7.1 Inleiding

In de onderhavige eerste rapportage van het Bureau Nationaal Rapporteur
Mensenhandel is informatie gebundeld over zeer veel aspecten die op een of andere
wijze te maken hebben met het verschijnsel mensenhandel. Aan de orde zijn gekomen de
wet- en regelgeving op dit terrein (nationaal, supra-nationaal en intergouvernementeel),
de ontstaansgeschiedenis en de achtergronden van het instituut Nationaal Rapporteur
Mensenhandel, alsmede de taken van de rapporteur. Voorts is aandacht besteed aan de
wijze waarop het delict mensenhandel plaatsvindt (van werving tot en met uitbuiting),
alsmede aan achtergronden en kenmerken van slachtoffers en aan
hulpverleningsmogelijkheden die er in Nederland zijn voor deze slachtoffers. Tevens
bevat de rapportage informatie over de opsporing van mensenhandel en de vervolging
van verdachten. Daarbij werd ingegaan op recente beleidsmatige ontwikkelingen binnen
politie en Openbaar Ministerie (OM) in relatie tot de aanpak van mensenhandel, op
enkele kenmerken van verdachten, op de wijze waarop het OM zaken afdoet en op de
afhandeling door de rechter. 

Deze rapportage geeft op bepaalde punten echter geen volledig beeld. Wat ontbreekt is
deels informatie die op het moment van de rapportage in allerlei - buiten BNRM plaats
vindende - onderzoeken wordt verzameld en die op korte termijn beschikbaar zal
komen, deels informatie die in bestaande registratiesystemen op dit moment nog niet
beschikbaar is. Voorts zijn er gegevens die BNRM (nog) niet heeft kunnen verzamelen,
gezien de - met het oog op de omvang en complexiteit van het onderzoeksterrein
noodzakelijke - prioriteitstelling in zijn werkzaamheden. Veel van deze informatie zal
wel worden opgenomen in de eerstvolgende rapportage, welke gepland is voor het
voorjaar van 2003.
 
In dit hoofdstuk wordt eerst een overzicht gegeven van de voor de komende periode
geplande BNRM-activiteiten (§ 7.2). Vervolgens wordt in paragraaf 7.3 beschreven welke
informatie - voor zover nu valt te overzien - in de volgende rapportage te verwachten is. 

7.2 Planning van BNRM-activiteiten in de nabije toekomst

In de komende periode vormen de reacties - vanuit regering, parlement, ketenpartners in
de preventie en bestrijding van mensenhandel en andere betrokkenen - op de eerste
rapportage en de eventuele implementatie van daarin vervatte aanbevelingen, belangrijke
aandachtspunten. Deze reacties kunnen mede vorm geven aan de voorgenomen
activiteiten van het Bureau.
Verder zal BNRM ook in de komende periode contact houden met sleutelfiguren in
binnen- en buitenland, literatuur in relatie tot mensenhandel verzamelen en bestuderen,
een loketfunctie vervullen (zie Hoofdstuk 3 over de inhoud daarvan), desgevraagd



184 Mensenhandel; Eerste rapportage van de Nationaal Rapporteur

1 In de vorm van deelname aan begeleidingscommissies, het geven van feedback op
onderzoeksopzetten of vragenlijsten, of beantwoording van vragen van onderzoekers.

2 Informatie uit het Operationeel Overleg Mensenhandel van de Nederlandse politie zal in de
komende periode een belangrijke aanvulling zijn op de PPM/DNP-informatie.

3 Dat wil zeggen: indien dergelijke bijeenkomsten daadwerkelijk door de landelijk officier
voortgezet gaan worden en BNRM vertegenwoordigers daarbij ook aanwezig kunnen zijn. 

4 Waar in de voorgaande periode werd gekozen voor een grootschalig symposium voor alle
mogelijke ketenpartners in de preventie en bestrijding van mensenhandel, wordt nu dus gekozen
voor een aantal kleinschaliger, naar verwachting ook diepgaander bijeenkomsten voor bepaalde
partners binnen die keten. 

5 Dit in samenspraak met de Stichting Tegen Vrouwenhandel (STV).
6 Het exacte thema van deze bijeenkomst zal mede afhangen van de vorderingen op het gebied van

de herziening van de B-9 regeling, waaraan op dit moment wordt gewerkt.

medewerking verlenen aan onderzoeken op dit terrein1 en congressen en symposia
bezoeken. Ook zal de Nationaal Rapporteur Mensenhandel, wanneer daar aanleiding toe
bestaat en de gelegenheid zich voordoet, weer proberen in bestaande situaties bij te
sturen. Daarnaast zijn de volgende zaken gepland.

In algemene zin op de hoogte blijven van Nederlandse ontwikkelingen
Om op de hoogte te blijven van ontwikkelingen, knelpunten en mogelijke oplossingen op
het gebied van de preventie en bestrijding van mensenhandel in Nederland, zullen wet-
en regelgeving en nieuwe initiatieven daarin worden gevolgd en zullen BNRM-
medewerkers ook in het komende jaar bepaalde overlegsituaties structureel bijwonen.
Voorbeelden daarvan zijn het Monitoringsoverleg, het overleg dat mede tot taak heeft om
de Tweede Kamer te rapporteren over de (neven)effecten van de opheffing van het
algemeen bordeelverbod (zie ook paragraaf 3.6.2) en de bijeenkomsten van het Project
Prostitutie Mensenhandel van De Nederlandse Politie (PPM/DNP),2 alsmede, zo mogelijk,3

bijeenkomsten van de portefeuillehouders mensenhandel van het OM. Daarnaast ligt het
in de bedoeling om incidenteel te participeren in bijeenkomsten op het terrein van de
hulpverlening aan en belangenbehartiging van slachtoffers, zoals bijeenkomsten van
regionale integratienetwerken.
Verder is het voornemen om in de komende periode, in overleg met de relevante
‘ketenpartners’, een viertal bijeenkomsten te initiëren en te organiseren:4

- ten eerste betreft het een bijeenkomst voor coördinatoren en hulpverleners
binnen de regionale integratienetwerken vrouwenhandel;5

- ten tweede gaat het om een bijeenkomst voor instanties en personen die
betrokken zijn bij preventie of bestrijding van, hulpverlening aan, of
(wetenschappelijk of opsporings-)onderzoek naar handel in minderjarigen;

- ten derde gaat het om een bijeenkomst van instanties en functionarissen die de B-9
regeling moeten uitvoeren6 en

- ten vierde betreft het een bijeenkomst voor beleidsmakers van de verschillende
ministeries die op een of andere wijze actief zijn op het gebied van de preventie en
bestrijding van mensenhandel.

Het oogmerk van deze vier bijeenkomsten is meerledig. Op de eerste plaats hebben ze tot
doel BNRM op de hoogte te brengen en te houden van ontwikkelingen en mogelijkheden
op het gebied van de preventie en bestrijding van mensenhandel. Voorts wordt ermee
beoogd verschillende actoren binnen een bepaalde sector (de integratienetwerken, de



7 bnrm; een blik op de toekomst 185

7 In de jaarverslagen van 1998 en 1999 (Centrum voor Gelijkheid van Kansen en voor
Racismebestrijding, 1999; 2000) zijn bijvoorbeeld verslagen te vinden van de Ministeries van
Justitie, Binnenlandse Zaken, Buitenlandse Zaken, de Sociale Inspectie en de Inspectie van de
Sociale Wetten. In het jaarverslag 2000 zijn dergelijke verslagen niet opgenomen, omdat voor dit
jaar de Belgische regering de taak op zich heeft genomen om departementen op dit punt te
bevragen (Centrum voor Gelijkheid van Kansen en voor Racismebestrijding, 2001, p. 7).

8 Waarvan Nederland in 2003 het voorzitterschap vervult.
9 Waaronder bijvoorbeeld het begin 2002 opgerichte Eurojust.
10 Tijdens dit bezoek, dat gepland is voor mei 2002, zullen in ieder geval worden bezocht:

overheidsvertegenwoordigers die verantwoordelijk zijn voor het prostitutie- en
mensenhandelbeleid in Zweden, Rikskriminalpolisen (de Zweedse evenknie van BNRM), diverse
NGO’s en vertegenwoordigers van het OM en de politie.

11 De keuze voor deze twee landen berust op het feit dat beide landen, net als Nederland, duidelijke
beleidskeuzes hebben gemaakt aangaande zowel de bestrijding van mensenhandel als de wijze
waarop met slachtoffers wordt omgegaan. De inhoud van het Zweedse en het Italiaanse beleid
verschilt op bepaalde punten echter aanzienlijk van het Nederlandse.

bestrijding van kinderhandel, respectievelijk ‘de overheid’) met elkaar in contact te
brengen, zodat zij onderling informatie en ervaringen uit kunnen wisselen. Op de
bijeenkomst voor de medewerkers van diverse ministeries ten slotte zal tevens worden
verkend of er mogelijkheden zijn voor het leveren van een bijdrage door deze ministeries
aan de (volgende) rapportage van BNRM. Dit bijvoorbeeld conform de wijze waarop dat
in België tot voor kort gebeurde in de jaarlijkse rapportages van het Centrum voor
Gelijkheid van Kansen en voor Racismebestrijding.7 

Internationaal gerichte activiteiten
Uiteraard zullen supranationale en intergouvernementele ontwikkelingen, zoals die op
het gebied van het VN-Mensenhandelprotocol en het Europese Kaderbesluit mensenhandel,
op de voet worden gevolgd. Dat geldt ook voor ontwikkelingen binnen de Organisatie
voor Veiligheid en Samenwerking in Europa (OVSE)8 en de Office for Democratic Institutions
and Human Rights (ODIHR), alsmede binnen de Raad van Europa. Mede met het oog
daarop zal (nader) contact worden gezocht met de desbetreffende organisaties en
daaronder ressorterende gespecialiseerde afdelingen c.q. functionarissen.9

Teneinde meer zicht te krijgen op de vigerende wet- en regelgeving, het gevoerde beleid
en de ervaringen in relatie tot mensenhandel in diverse buitenlanden, zullen in de
komende periode in elk geval twee buitenlandse werkbezoeken worden afgelegd, te
weten een bezoek aan Zweden10 en een bezoek aan Italië.11

Voorts zullen BNRM medewerkers - incidenteel en op verzoek - blijven participeren in
internationale fora, zoals Europolbijeenkomsten en het EU-preventieforum en in multi-
laterale initiatieven, zoals door de Raad van Europa geïnitieerde missies ter
voorbereiding en ondersteuning van de implementatie van wet- en regelgeving inzake
mensenhandel en het door het Centre for International Crime Prevention (CICP)
geïnitieerde werk aan een ‘toolkit’ met ‘best practices’ op het gebied van de aanpak van
mensenhandel. Medewerking aan dergelijke initiatieven is een manier om verworven
kennis en expertise met anderen te delen, maar levert BNRM ook informatie op.



186 Mensenhandel; Eerste rapportage van de Nationaal Rapporteur

12 Een aantal concrete verzoeken daartoe is reeds ontvangen. Evenals in de voorgaande periode het
geval was, wordt daarbij een beroep op BNRM gedaan vanuit (buitenlandse) overheids-
hulpverlenings-, politie- en OM-kringen.

13 De geautomatiseerde registratie zal naar verwachting evenwel niet voor medio 2002 operationeel
worden. De STV heeft echter te kennen gegeven dat voor het jaar 2002 is voorzien in een analist
die tot dat moment overige informatie uit de registratie zal destilleren (telefonische informatie M.
Albrecht, STV). Dit in reactie op een BNRM-voorstel om hiervoor voor de eerste helft van 2002
iemand aan te trekken.

14 Zie over OM-data Hoofdstuk 5.

Daarnaast zullen ook in de komende periode bestaande contacten met buitenlandse
ambassades in Nederland worden onderhouden en buitenlandse delegaties worden
ontvangen,12 dit in het kader van wederzijdse voorlichting en informatie-uitwisseling.

Het verzamelen van gegevens over slachtoffers, hulpverlening, opsporing en vervolging
Ook over de komende periode zal informatie worden verzameld betreffende slachtoffers
en hulpverlening aan slachtoffers, alsmede over opsporing en vervolging van verdachten.
Dat betreft voor een deel een ‘herhaling’ (maar dan wel up to date gebracht) van de
onderzoeksactiviteiten die ten behoeve van de eerste rapportage werden verricht. Met
betrekking tot slachtoffers en hulpverlening aan slachtoffers zal wederom en op
vergelijkbare wijze een inventarisatie onder hulpverleningsinstellingen plaatsvinden.
Daarbij zal in de vraagstelling weer gedifferentieerd worden naar herkomst (al of niet
Nederlands), leeftijd (al of niet minderjarig) en sekse (vrouw, man,
travestiet/transseksueel). Voorts zal opnieuw gebruik worden gemaakt van de
registratiegegevens van de Stichting Tegen Vrouwenhandel (STV) over - minimaal - de
daar gemelde aantallen slachtoffers en hun herkomst. Op het moment dat de STV-
registratie geautomatiseerd is, waaraan op dit moment wordt gewerkt, zal naar
verwachting ook overige informatie over deze slachtoffers gemakkelijker beschikbaar
komen.13

Wat opsporing en vervolging betreft zullen eventuele vervolgen op de eerder verrichte
politie-inventarisaties worden bestudeerd en zal een geactualiseerd bestand van OM-
data14 worden geanalyseerd teneinde een bijgewerkt overzicht te genereren van de ten
parkette ingeschreven zaken mensenhandel. Wat betreft de ‘instroom’ en de kenmerken
van de verdachten zal daarbij dezelfde systematiek worden gehanteerd als in de
onderhavige rapportage is gebeurd, dat wil zeggen analyse en vermelding naar jaar van
inschrijving, zodat voortgaand zicht wordt geboden op eventuele ontwikkelingen in de
tijd. De afhandeling door het OM en de afdoening door de rechter zullen echter op
andere wijze worden geanalyseerd, te weten per jaar van afhandeling respectievelijk
afdoening, teneinde zodoende beter zicht te krijgen op eventuele trendmatige
ontwikkelingen in afhandeling en afdoening. 

Daarnaast zal worden bezien in hoeverre kan worden geput uit enkele ‘nieuwe’
informatiebronnen. Zo zal worden verkend wat de mogelijkheden zijn om (uitgebreider)
informatie te betrekken uit de Onderzoeks- en Beleidsdatabase Justitiële Documentatie
(OBJD). Dit met betrekking tot kenmerken van verdachten, hun ‘strafblad’ en vooral ook
de ‘samenhang’ van mensenhandel met andere delicten en met betrekking tot



7 bnrm; een blik op de toekomst 187

15 Zie over OBJD, waaruit overigens ook in de onderhavige rapportage werd geput, zij het op
bescheiden schaal, Hoofdstuk 5.

16 Zie over zowel HKS als het Slachtoffervolgsysteem Hoofdstuk 5.
17 Daarbij wordt gekozen voor een ‘beredeneerde steekproef’ van dossiers, volgens het principe van

de ‘maximumvariatie’ (vgl. Hutjes & Van Buuren, 1992). Dat wil zeggen dat van de steekproef deel
uitmaken dossiers met een maximale spreiding op bepaalde inhoudelijke kenmerken, zoals
bijvoorbeeld omvang van de zaak, herkomst van de slachtoffers en rechterlijke uitspraak.

onherroepelijk geworden vonnissen.15 Voorts zal worden verkend in hoeverre het
Herkenningsdienstsysteem (HKS) relevante informatie zal kunnen opleveren over
slachtoffers van mensenhandel en datzelfde geldt voor het onlangs door de politie in
gebruik genomen Slachtoffervolgsysteem.16 Daarnaast zal het Vreemdelingen
Administratie Systeem (VAS) van de vreemdelingenpolitie worden gescreend op
(aantallen) aangehouden illegale prostituees. Ook zal nader overleg worden gepleegd
met de IND, teneinde het beschikbare registratiemateriaal aangaande de B-17,
respectievelijk de B-9 regeling (het aantal aanvragen en de beschikkingen daarop) te
kunnen analyseren en interpreteren en daarover ook te kunnen rapporteren.

Voorts zullen, met het doel om meer diepgaande, kwalitatieve informatie te verwerven
over het delict mensenhandel (zoals over de wijze van ronselen, de organisatiegraad van
de verdachten, de wijze van onderdrukking en exploitatie, de financiële belangen die met
mensenhandel gemoeid zijn), alsmede over de opsporing en vervolging daarvan en over
de knelpunten die zich daarbij voordoen, enkele politie- en justitiedossiers17 aan een
grondige inhoudsanalyse worden onderworpen. Om voldoende voeling te houden met
de specifieke facetten, beslismomenten en knelpunten in de opsporing en vervolging,
zullen ook in het verdere verloop van de werkzaamheden van het Bureau NRM enige
concrete mensenhandelzaken van nabij - maar toch op gepaste afstand - gevolgd worden,
zowel in de opsporingsfase als in de vervolgingsfase, tot en met de berechting. In het
voorkomende geval zal in overleg met politie en justitie worden bezien welke zaken zich
daartoe het best lenen.

Teneinde meer inzicht te verwerven in de rechterlijke benadering van het fenomeen en
de gebruikte afwegingen, zal jurisprudentie in kwestie worden bestudeerd. Voorts zal
worden bezien of en op welke wijze de rechtsprekende macht als directe informatiebron
kan worden benaderd.

Bij de hierboven weergegeven planning en bij het in de volgende paragraaf
gepresenteerde overzicht van informatie die te verwachten is in de volgende BNRM-
rapportage, is uitgegaan van hetgeen dat, naar de mening van de Nationaal Rapporteur
Mensenhandel, in ieder geval zou moeten gebeuren. De mate waarin dit daadwerkelijk
kan worden uitgevoerd is echter afhankelijk van de beschikbare menskracht. De
ervaringen in de afgelopen periode hebben duidelijk gemaakt dat hetgeen hier
beschreven wordt alleen in volle omvang kan worden gerealiseerd in geval van
uitbreiding van de BNRM-formatie, en/of verhoging van het budget om ook onderzoek
uit te kunnen besteden.



188 Mensenhandel; Eerste rapportage van de Nationaal Rapporteur

18 De lijst kan overigens ook worden beschouwd als lijst van onderwerpen waarvan het aanbeveling
verdient dat andere onderzoekers ze ter hand nemen.

19 Dit aantal van 4.500 berust op een combinatie van door de Arbeidsinspectie aangetroffen en door
werkgevers toegegeven ‘gevallen’. Het gaat daarbij voornamelijk om de land- en tuinbouw, de
horeca en de bouw.

Naast de minimaal noodzakelijk geachte activiteiten zijn er velerlei thema’s en
onderwerpen die alleszins (nadere) bestudering waard zijn, maar die de rapporteur
voorlopig heeft geplaatst op een lijst van mogelijke activiteiten voor BNRM wat verder
in de toekomst.18 Daaronder worden gerekend (in willekeurige volgorde):

- inventarisatie van preventie-activiteiten in het algemeen en van initiatieven in
dezen van Nederlandse ambassades in diverse buitenlanden in het bijzonder;

- follow-up onderzoek met betrekking tot slachtoffers die, al dan niet uit vrije wil,
zijn teruggekeerd naar het land van herkomst. Dit teneinde meer zicht te krijgen
op en in de toekomst een reëlere inschatting te kunnen maken van hun
reïntegratiekansen en van de risico’s die zij bij terugkeer lopen. Een en ander
mogelijk in samenwerking met de International Organization for Migration (IOM);

- het verrichten van enkele gevalsstudies van slachtoffers mensenhandel die gebruik
maken van de B-9 regeling, teneinde meer kwalitatieve informatie te verzamelen
over het wel en wee van deze slachtoffers en hun verblijf;

- verkennend onderzoek naar de aard en omvang van maatschappelijke misstanden,
anders dan uitbuiting in de prostitutie, die nu nog buiten het bestek van het
Nederlandse strafrechtsartikel mensenhandel vallen, maar die kunnen worden
beschouwd als (andere) vormen van moderne slavernij. Daarbij zou kunnen
worden voortgebouwd op de resultaten van het onderzoek van Visser en
Zevenbergen (2001) naar illegale tewerkstelling in Nederland. Uit het onderzoek
komt naar voren dat er in 1999 4.500 personen (voor het merendeel jonge
mannen) feitelijk illegaal tewerk waren gesteld.19 Voorts schatten de onderzoekers
voor dat jaar het totale aantal personen dat reëel in de markt was voor illegale
tewerkstelling op 128.000 (Visser & Zevenbergen, 2001). Het onderzoek biedt
geen informatie over de arbeidssituatie van deze ‘werknemers’ en illegale
tewerkstelling is niet per definitie uitbuiting die als moderne slavernij betiteld zou
kunnen worden. Illegale arbeidskrachten zijn echter wel kwetsbaar in de zin dat zij
relatief gemakkelijk ten prooi kunnen vallen aan dergelijke ernstige vormen van
uitbuiting. Het onderzoek van Visser en Zevenbergen maakt duidelijk dat er in
Nederland nogal wat personen zijn die dit risico lopen;

- onderzoek naar de mate waarin door het OM gebruik wordt gemaakt van de
verruimingen (ten opzichte van art. 250ter Sr.) die in art 250a Sr. zijn opgenomen
onder lid 1 sub 4, 5 en 6;

- het verzamelen van informatie over de mogelijkheden en knelpunten met
betrekking tot financieel onderzoek in mensenhandelzaken;

- het verzamelen van meer informatie over ontnemingsvorderingen (hoe vaak
toegewezen, welke bedragen, ook in relatie tot de geëiste bedragen, hoe vaak
gerealiseerd);

- het verzamelen van informatie over voeging als benadeelde partij (hoe vaak
geprobeerd, hoe vaak gelukt, welke bedragen, welke problemen) en
schadevergoeding voor slachtoffers. De voegingsprocedure biedt slachtoffers de



7 bnrm; een blik op de toekomst 189

20 Het is van belang dat de rechter complexe civiele vorderingen uit het strafproces kan weren, zodat
deze de aandacht niet afleiden van de hoofdzaak: de behandeling van de zaak op basis van de
telastelegging.

21 Uit de tot op heden bestudeerde vonnissen blijkt veelal dat, zo er al schadevergoeding wordt
geclaimd, de rechtbank van oordeel is dat de vordering wat betreft de omvang van de geleden
schade niet zo eenvoudig van aard is dat zij zich (voor het hele bedrag) leent voor behandeling in
het strafgeding.

mogelijkheid om als benadeelde partij een civielrechtelijke claim tot
schadevergoeding in te brengen in een strafprocedure. De Wet Terwee (1992)
verruimde de mogelijkheden hiertoe. Zo werden bestaande geldelijke limieten
vervangen door het kwalitatieve criterium van de eenvoudige vordering20 als
vereiste voor ontvankelijkheid en kreeg de benadeelde partij de bevoegdheid om
de vordering op de verdachte te splitsen: zij kan zich als benadeelde partij in het
strafproces voegen voor dat deel dat eenvoudig te bewijzen is en het overige aan
de burgerlijke rechter voorleggen. Het feit dat de vordering tot schadevergoeding
deel uit kan maken van het strafproces, maakt voeging en de
schadevergoedingsmaatregel in theorie een aantrekkelijke optie voor slachtoffers
van mensenhandel. Het is op dit moment echter niet bekend in hoeveel
mensenhandelzaken de schadevergoedingsmaatregel is gevorderd of door de
rechter is opgelegd, noch om wat voor bedragen het gaat. Wel zijn er enkele
algemene evaluatieresultaten beschikbaar betreffende de Wet Terwee en in het
bijzonder de schadevergoedingsmaatregel. Deze zijn afkomstig uit een evaluatie-
onderzoek van het Willem Pompe Instituut. Uit het onderzoek blijkt ondermeer
dat de meningen van de rechters ten aanzien van de wet uiteen lopen. Sommige
rechters achten de Wet Terwee onverenigbaar met het dadergerichte karakter van
de strafwet en vinden schadevergoeding voor slachtoffers een civielrechtelijke
aangelegenheid. Voorts worden diverse praktische problemen gesignaleerd,
waaronder de tijd die gemoeid is met de behandeling van de vordering benadeelde
partij (Kool & Moerings, 2001). Op grond van deze algemene bevindingen is het
met betrekking tot mensenhandelzaken, gezien de complexiteit van het delict
mensenhandel, de vraag in hoeverre het mogelijk is om te komen tot vorderingen
van eenvoudige aard;21

- archiefonderzoek om de jaarlijkse rapporten van de ‘voorganger’ van BNRM, de
Centrale ter bestrijding van de handel in vrouwen en kinderen en van de handel in
ontuchtige uitgaven (zie Hoofdstuk 2), te achterhalen en vervolgens te bestuderen.

7.3 Informatie in de volgende BNRM-rapportage

De volgende BNRM-rapportage zal wederom informatie bevatten over zeer veel
onderwerpen in relatie tot het verschijnsel mensenhandel. Daarbij gaat het deels om op
overeenkomstige wijze gepresenteerde ‘updates’ van informatie die ook in de eerste
rapportage te vinden is (op deze wijze immers kunnen bepaalde trends naar voren
komen), deels om verdieping ter aanvulling van die informatie en deels om informatie die
in de eerste rapportage nog niet aan bod is geweest. De volgende rapportage zal echter
op een aantal punten minder uitgebreid zijn dan in de onderhavige rapportage het geval



190 Mensenhandel; Eerste rapportage van de Nationaal Rapporteur

22 Te denken valt bijvoorbeeld aan aanpassing in de vorm van uitbreiding van het taakgebied van de
rapporteur in geval van uitbreiding van de definitie ‘mensenhandel’ in de Nederlandse
strafwetgeving. 

23 BNRM is overigens bij de meeste van deze onderzoeken betrokken in de vorm van lidmaatschap
van de begeleidings- of leescommissies (zie hierover ook Hoofdstuk 3).

24 Daarnaast loopt er, in overleg en in samenspraak met BNRM, een promotie-onderzoek vanuit de
Katholieke Universiteit Brabant naar materiële, processuele en organisatorische knelpunten die
zich voordoen op het gebied van strafrechtelijke samenwerking bij de vervolging en berechting
van (transnationale) mensenhandel in Nederland. De resultaten, die niet voor het voorjaar van
2003 beschikbaar komen voor publicatie, zullen te zijner tijd gebruikt worden zowel ten behoeve
van de BNRM-rapportage als van het proefschrift van de onderzoeker.

is. Zo zal niet opnieuw de geldende nationale en supranationale wet- en regelgeving in
extenso worden behandeld, maar zal alleen worden ingegaan op recente ontwikkelingen
en voorgenomen veranderingen op dit terrein. De ontstaansgeschiedenis en
achtergronden van het instituut Nationaal Rapporteur Mensenhandel zullen niet in
brede zin aan de orde komen en wat betreft de taken van de rapporteur zal alleen op
eventuele aanpassingen daarin worden ingegaan.22 Op het onderwerp slachtoffers van
mensenhandel zal niet opnieuw in algemene zin worden ingegaan wat betreft hun
kenmerken, alsmede de wijze waarop zij worden geworven, getransporteerd of
geëxploiteerd. De beschrijving van beleidsmatige ontwikkelingen op het gebied van OM
en politie zal beperkt worden tot ontwikkelingen vanaf begin 2001 en de beschrijving van
hulpverleningsinstanties en belangenorganisaties zal alleen, waar en voor zover nodig,
worden uitgebreid en aangepast.

In het navolgende wordt aangegeven wat wel in de volgende rapportage te vinden zal
zijn:

- informatie over nieuwe en aangepaste regelgeving met betrekking tot
mensenhandel en aanverwante terreinen en delicten;

-  een overzicht van door BNRM in de rapportageperiode verrichte activiteiten;
- recente beleidsmatige ontwikkelingen in relatie tot mensenhandel bij OM en

politie;
- een geactualiseerd overzicht van hulpverleningsmogelijkheden en initiatieven in

Nederland;
- een beschrijving van ‘up to date’ gebrachte informatie uit OM-data, OBJD, de

STV-registratie en de BNRM-inventarisatie;
- een analyse van jurisprudentie aangaande mensenhandelzaken;
- een beknopte weergave van de resultaten uit extern onderzoek23 dat in de loop van

2002 zal worden afgerond.24 Het gaat daarbij om:
a) het onderzoek naar opsporingsonderzoeken mensenhandel in de periode 1997

tot en met 2000, dat wordt verricht door de Unit Kennis en Onderzoek (UKO)
van de divisie Nationale Recherche Informatie (NRI). Over dit onderzoek is in
Hoofdstuk 5 nadere informatie gegeven en enkele voorlopige resultaten zijn al
in de onderhavige rapportage verwerkt. In het onderzoek komen zaken aan de
orde als kenmerken van de opsporingsonderzoeken mensenhandel in
bovengenoemde periode, kenmerken en organisatiegraad van de daarbij
betrokken verdachten, modus operandi, kenmerken van slachtoffers en
wederrechtelijk verkregen voordeel;



7 bnrm; een blik op de toekomst 191

25 Daarbij gaat het bijvoorbeeld om verschuiving van prostitutie door minderjarigen en van
gedwongen prostitutie vanuit bordelen en raamprostitutie naar moeilijker te controleren sectoren
binnen de seksindustrie, zoals escort.

b) twee onderzoeken die geïnitieerd zijn door het Monitoringsoverleg. Het betreft
ten eerste de Monitor prostitutiebeleid 2001, een onderzoek naar de aard en
omvang van onvrijwillige en illegale prostitutie in de periode na de opheffing
van het algemeen bordeelverbod, dat door het Verwey-Jonkers Instituut wordt
verricht. Dit om zicht te krijgen op eventuele neveneffecten van die
wetswijziging in de zin van mogelijke verschuivingseffecten.25 De gegevens
worden verzameld via interviews met sleutelinformanten, waaronder
prostituees, exploitanten en taxichauffeurs. Het gaat ten tweede om het
onderzoek De sociale positie van prostituees bij gereguleerde bedrijven, dat wordt
uitgevoerd door het NISSO. Binnen dit onderzoek wordt, via interviews met
exploitanten en prostituees, een beeld geschetst van de positie van prostituees
binnen de gereguleerde bedrijven. Gedwongen prostitutie, prostitutie door
minderjarigen en illegaal werken in de prostitutie zijn aandachtspunten in dit
onderzoek;

c) onderzoek van de landelijk officier mensenhandel, mensensmokkel en
kinderporno en haar medewerkers naar smokkel van en handel in AMA’s. De
informatieverzameling vindt plaats via interviews met medewerkers van politie
en OM en

d) een inventarisatie van reïntegratieprojecten in de herkomstlanden van
slachtoffers van mensenhandel, door IOM-Nederland. 

- een samenvattend en vergelijkend overzicht van de wijze waarop mensenhandel in
verschillende bezochte Europese landen (België, Duitsland, Frankrijk, Zweden en
Italië) wordt aangepakt, qua wet- en regelgeving, alsmede beleidsmatig en wat
betreft de wijze waarop slachtoffers daar worden bejegend;

- een beknopte weergave van de ‘best practices’ op het terrein van de preventie en
bestrijding van mensenhandel die zullen worden opgenomen in de ‘anti-
trafficking toolkit’ die op dit moment wordt ontwikkeld;

- een vergelijkend overzicht van bevindingen van de ‘rapporteurs’ in andere landen
en die van BNRM;

- een overzicht van voor de daarop volgende rapportageperiode geplande
activiteiten;

- knelpunten in relatie tot de preventie en bestrijding van mensenhandel en
- aanbevelingen betreffende (veranderingen in) de aanpak van het fenomeen.





8 Constateringen, conclusies en aanbevelingen

Voor deze eerste rapportage is op diverse terreinen en ten aanzien van diverse aspecten
informatie bijeengebracht. Daartoe is met veel actoren contact gelegd en ook
onderhouden, nationaal en (op nog bescheiden schaal) internationaal. De aldus
verkregen informatie uit het veld kent vele invalshoeken en moet verstaan worden vanuit
diverse (historische) achtergronden. 
Getracht is een betrouwbaar beeld te geven van de stand van zaken op het gebied van
wet- en regelgeving, opsporing en vervolging, alsmede een overzicht te verschaffen van
instanties en personen die met het veelkoppige verschijnsel mensenhandel op enigerlei
wijze te maken hebben. Hulpverlening aan slachtoffers en preventiebelangen komen
daarbij tevens aan de orde. Het gebodene berust op een - zo gedegen mogelijke - eerste
verkenning van het onderzoeksterrein.
Deze eerste verkenning maakt duidelijk dat er in Nederland reeds veel gebeurt op het
gebied van preventie en bestrijding van mensenhandel en aan hulpverlening aan
slachtoffers. In de voorgaande hoofdstukken kwamen echter ook allerlei knelpunten en
aandachtspunten naar voren. Dit laatste hoofdstuk is vooral gericht op deze punten die
voor verbetering vatbaar zijn. 
De hier vermelde constateringen, conclusies en aanbevelingen dienen begrepen te
worden in de context van de uitvoerige beschrijvingen in de voorafgaande hoofdstukken,
alsmede in hun onderlinge relatie tot elkaar. 

1) Met de totstandkoming van het VN-Mensenhandelprotocol tot aanvulling van het
VN-Verdrag inzake transnationale georganiseerde misdaad (zie § 2.10.1) heeft de
internationale gemeenschap een krachtig signaal afgegeven in de strijd tegen
mensenhandel, wereldwijd bezien, bedoeld als een universeel juridisch instrument,
dat zich richt op alle aspecten van mensenhandel. Het protocol is geplaatst in de
sleutel van de georganiseerde misdaad, maar kan niet los worden gezien van de
algemeen door de VN uitgedragen notie van respect voor de rechten van de mens.
Dit geldt ten aanzien van verdachten én slachtoffers. Als zodanig zijn Verdrag en
Protocol van groot belang voor de op het terrein van de aanpak van mensenhandel
onontbeerlijke internationale samenwerking. Dit betekent dat ontwikkelingen
moeten worden gestimuleerd, die leiden tot een spoedige ratificatie van het VN-
Verdrag en de daarbij behorende Protocollen, waaronder dat inzake mensenhandel.

2) De definiëring van mensenhandel in het VN-Protocol is niet, zoals het Nederlandse
mensenhandelartikel 250a Sr., alleen gericht op exploitatie en uitbuiting in de
prostitutie of in andere varianten van seksuele ‘dienstverlening’, maar kent een ruime
omschrijving en ziet ook op andere vormen van uitbuiting, zoals gedwongen arbeid
of arbeid onder zodanige omstandigheden dat gesproken kan worden van moderne
slavernij. In deze benadering neemt de definitie ook slavernij-achtige praktijken mee
zoals het (kennelijk voor puur commerciële doeleinden) verwijderen van
(menselijke) organen. Gelet op de verplichting tot strafbaarstelling van alle als
mensenhandel te definiëren fenomenen zal het bestaande mensenhandelartikel in het
Nederlandse Wetboek van Strafrecht derhalve tegen het licht van de verdragstekst
moeten worden gehouden en zal in de nationale regelgeving in elk geval een



194 Mensenhandel; Eerste rapportage van de Nationaal Rapporteur

aanvullende, meer omvattende strafrechtelijke voorziening moeten worden
opgenomen om ook die andere vormen van uitbuiting te kunnen bestrijken. Het
huidige, aloude artikel betreffende slavenhandel (art. 274 Sr.) is niet toereikend,
terwijl ook andere artikelen, zoals bijvoorbeeld opzettelijke wederrechtelijke
vrijheidsberoving (art. 282 Sr.) en gijzeling (art. 282a Sr.), niet toegesneden zijn op
deze specifieke problematiek. Bij het strafbaar stellen van deze andere vormen van
uitbuiting zal het bij uitbuiting in de sociaal-economische sfeer onder de noemer
mensenhandel om excessen gaan, waarbij sprake is van een ernstige aantasting van
de menselijke waardigheid en geschonden grondrechten. Hoewel enerzijds in het
oog moet worden gehouden dat slachtoffers van seksuele uitbuiting bijzondere
rechtsbescherming en bijzondere bejegening zullen blijven verdienen, kan anderzijds
als voordeel van een ruimere definitie van mensenhandel gelden, dat slachtoffers van
seksuele uitbuiting - in het bredere scala waarin zich mensenhandel voordoet - een
minder stigmatiserend etiket opgeplakt krijgen.
Het is wel de hoogste tijd om beter zicht te krijgen ook op die vormen van moderne
slavernij, die nu nog buiten het bestek van het Nederlandse strafrechtartikel inzake
mensenhandel vallen. Daartoe is inventariserend onderzoek naar maatschappelijke
misstanden op dit gebied geboden. In België, waar reeds geruime tijd met een ruimer
mensenhandel-begrip wordt gewerkt, is een kwart van de slachtoffers mensenhandel
die de hulpverlening daar opvangt te beschouwen als slachtoffer van sociaal-
economische uitbuiting (anders dan uitbuiting in de prostitutie). Uit een recent
(december 2001) verschenen algemeen informerend parlementair onderzoek naar
diverse vormen van moderne slavernij in Frankrijk komen bevindingen naar voren
die alarmerend worden genoemd en die nopen tot het nemen van betere wettelijke
maatregelen. Er is weinig reden om aan te nemen dat de situatie in Nederland
rooskleuriger is. Illegale tewerkstelling, waarbij gemakkelijk uitbuiting kan
plaatsvinden, komt in Nederland in verschillende marktsectoren op ruime schaal
voor.

3) Bij de bestrijding van mensenhandel zal de aanpak van politie en justitie,
aanmerkelijk meer dan thans geschiedt, geplaatst moeten worden in de structuur van
(transnationale) georganiseerde misdaad. Gebleken is dat de aanpak van
mensenhandel in den lande op diverse wijzen is gestructureerd, maar dikwijls nog
overheersend zedenrechtelijk wordt aangestuurd. Dit heeft tot gevolg dat in veel
regio’s c.q. arrondissementen afdelingen Jeugd- en Zedenpolitie, die daarvoor qua
menskracht onvoldoende zijn geëquipeerd en op doorgaans andere dadertypen zijn
ingesteld, met mensenhandelonderzoeken zijn belast. Deze afdelingen hebben
weliswaar belangrijke specialistische kennis en ervaring in huis voor wat betreft het
horen van slachtoffers van zedendelicten, maar zijn in de regel niet toegerust voor
het ter hand nemen van arbeidsintensieve en tijdrovende, vaak regio- en
grensoverschrijdende, mensenhandelzaken met georganiseerde of netwerkachtige
dadergroepen. Bij een meer op de (transnationale) georganiseerde misdaad
georiënteerde aanpak zal uiteraard de aandacht voor de zedenrechtelijke aspecten
niet uit het oog mogen worden verloren.

4) Wezenskenmerk van en hoofdreden voor het bestaan van het delict mensenhandel is
het munt slaan uit de exploitatie van mensen, het op onwaardige wijze exploiteren



8 Constateringen, conclusies en aanbevelingen 195

van de medemens met benutting van een verschil in machtspositie, kortweg het
winstmotief door uitbuiting. Hierin klinkt de essentie door dat de persoonlijke
vrijheid van mensen bij deze exploitatie in de knel komt. Er is voor hen geen sprake
van het kunnen maken van een werkelijk vrije, eigen keus, hetgeen indruist tegen de
algemene beginselen van de rechtstaat en de waarden van de mens. Daders hebben
hieraan geen boodschap; winstmotieven overheersen. Verplaatsing in het Wetboek
van Strafrecht van (de inhoud van) artikel 250a Sr. uit de titel van misdrijven tegen de
zeden naar de titel misdrijven tegen de persoonlijke vrijheid zou aan dit kenmerk meer
recht doen. Temeer nu het (op behoud van de zeden gerichte) bordeelverbod - van
art. 250bis Sr., in welke context het vorige mensenhandelartikel 250ter Sr. was gevat -
is opgeheven. Deze aanbevolen verplaatsing ligt ook voor de hand, nu het opnemen
van een ruimere definitie van mensenhandel in het Wetboek van Strafrecht spoort
met de lijn die is uitgezet door de Nederlandse ondertekening van het VN-Protocol
(zie hiervoor onder 1 en 2).

5) Aansluitend op het winstmotief als drijfveer voor het delict mensenhandel verdient
het aanbeveling bij opsporing en vervolging van verdachten meer structureel en
specifiek aandacht te besteden aan de mogelijkheid van het ontnemen van het
wederrechtelijk verkregen voordeel, in binnen- en buitenland. Dat zou wel eens de
meest effectieve wijze van repressie van het fenomeen kunnen blijken te zijn. Ook dit
voorgestane accent in de repressieve benadering doet een aanpak (meer) in de
context van georganiseerde misdaad aangewezen zijn. Samenwerking in
internationaal verband is daarbij eveneens onmisbaar, nu gemaakte winsten in het
ene land (veelal het bestemmingsland) in bron- en andere landen kunnen zijn
weggezet. Het doen van onderzoek naar geldstromen met het oog op deze
ontnemingsmaatregel, zo nodig door instelling van een strafrechtelijk financieel
onderzoek, vormt reeds onderdeel van beschreven OM-beleid, maar de toepassing
van de maatregel wordt in de praktijk nogal eens doorkruist door problemen om de
bewijsvoering in de hoofdzaak rond te krijgen. Daarnaast wordt terecht in
voorvermeld OM-beleid vroegtijdig financieel rechercheren in de aanvang van het
gewone strafrechtelijk onderzoek aanbevolen, mede ter voorkoming van het
onttrekken door of zijdens de verdachte van vermogensbestanddelen. Gegevens over
financiële aspecten kunnen ook aan een, daarop door ondervraging gerichte,
verklaring van het slachtoffer of van andere getuigen worden ontleend. Deze
bijdrage(n) aan het achterhalen van het financiële voordeel aan daderzijde kunnen
mede van belang zijn voor de bewijsvoering, maar zij kunnen vooral ook strekken tot
onderbouwing van schadevergoedingseisen van de kant van het slachtoffer. Het
verdient in dit verband aanbeveling dat in het kader van bestaande regelgeving (straf-
en civielrechtelijk) meer inspanningen worden geleverd om voor slachtoffers van
mensenhandel schadevergoeding te verkrijgen.

6) Mensenhandel is geen delict dat alleen op klacht vervolgbaar is. Strikt genomen is
ook een ‘aangifte’ (een niet in het Wetboek van Strafvordering gedefinieerde term)
niet vereist. In de praktijk blijkt een verklaring van het slachtoffer niettemin vaak van
grote waarde te zijn voor een succesvolle vervolging. Vanuit deze constatering is het
van belang dat slachtoffers zich melden en bereid zijn een verklaring tegen hun
ronselaars, transporteurs, (ver)handelaren en/of exploitanten en profiteurs af te



196 Mensenhandel; Eerste rapportage van de Nationaal Rapporteur

leggen, niet alleen bij de politie, maar desgewenst ook in het gerechtelijk
vooronderzoek en/of bij de verdere procesvoering. Daartoe is evenwel beleid nodig,
dat zich richt op een verhoging van de bereidheid en het beschikbaar zijn van een
slachtoffer om een verklaring af te leggen in de diverse stadia van opsporing en
vervolging. De B-9 regeling (TBV 2000/21), die de bestaande B-17 regeling (onderdeel
van de Vreemdelingencirculaire 1994) verving, vormt daartoe een eerste aanzet. De
regeling lijkt echter meer ingegeven om het beschikbaar zijn van een illegale
vreemdeling, die wil meewerken met de bevoegde autoriteiten bij opsporing en
vervolging van mensenhandel, mogelijk te maken in een administratiefrechtelijk
geordende, gelegaliseerde situatie, dan om voorzieningen te leveren in de sfeer van
sociale en juridische bijstand, die direct en primair gerelateerd zijn aan het
slachtofferschap van betrokkene (zie ook hierna onder punt 10). Naar de ervaring
van hulpverleners is deze regeling dan ook in veel gevallen niet ‘opgewassen’ tegen de
risico’s die het slachtoffer loopt bij het doen van aangifte.

7) Dit leidt tot de gevolgtrekking dat enerzijds bezien zal moeten worden op welke
wijze de drempel tot het afleggen van een verklaring tegen verdachten van
mensenhandel verlaagd kan worden door (naast de tijdelijke verblijfstitel)
faciliteiten, rechtsbijstand en bescherming te bieden aan slachtoffers (in dit verband
is het Europees Kaderbesluit inzake de status van het slachtoffer in de strafprocedure
van 15 maart 2001 van bijzondere betekenis). Maar anderzijds - en versterkt door de
beperkingen die met name bij het bieden van bescherming feitelijk kunnen bestaan -
zal gezocht moeten worden naar wegen om gevallen van mensenhandel meer actief
op te sporen en daarbij meer te investeren in het - op andere wijze dan alleen door
aangiftes - verkrijgen van informatie. Ter vermindering van de druk op het
slachtoffer en ter verlaging van de risico’s die kunnen voortvloeien uit het afleggen
van een verklaring, is het van belang dat zoveel mogelijk bewijs wordt aangedragen,
dat niet staat of valt met een af te leggen verklaring van het slachtoffer zelf.
Verkennende onderzoeken in de zin van art. 126 gg Sr. kunnen - onder wettelijk in dit
artikel voorgeschreven condities - als voorbereiding van opsporing hiertoe benut
worden. Een meer informatie-gestuurde opsporing zal op dit terrein, naar
verwachting, vruchten afwerpen. Hierbij is bijvoorbeeld van belang dat indicaties
voor mensenhandel, die uit ander opsporingsonderzoek naar voren komen,
opgepakt worden. Niet zonder reden staat reeds in de geldende Aanwijzing aanpak
mensenhandel van het College van Procureurs-Generaal (1999) dat effectieve aanpak
van mensenhandel niet kan zonder goede informatie-uitwisseling.

8) Een samenleving en politiek die ernst wil maken met bestrijding van mensenhandel
zal moeten onderkennen dat hierbij centraal staat de schending van mensenrechten, in
fundamentele zin niet alleen van het slachtoffer zelf, maar daarin besloten ook van de
samenleving in zijn totaliteit en solidariteit. Deze accentuering brengt met zich dat
consequenter, daadkrachtiger en initiatiefrijker dan thans nog geschiedt en verbaal
wordt beleden, op onderzoek moet worden uitgegaan en op signalen van
mensenhandel moet worden gereageerd. De hiervoor genoemde aanwijzing stelt in
dit verband terecht dat de aanpak begint met een open oog voor signalen dat
mensenhandel aan de orde is en schrijft voor dat signalen in ieder geval tot opsporing
en zo enigszins mogelijk tot vervolging dienen te leiden. Zolang mensenhandel,



8 Constateringen, conclusies en aanbevelingen 197

waarvan vooral jonge vrouwen en minderjarigen het slachtoffer zijn, wordt
gekenmerkt door hoge opbrengsten en lage pakkansen zal het de daders immers aan
stimulansen niet ontbreken.

9) Politie en justitie kennen in veel steden en regio’s weliswaar prioriteit toe aan het
opsporen en doen berechten van verdachten van mensenhandel, maar moeten ook in
staat worden gesteld de aanpak van mensenhandel te intensiveren. Omdat
mensenhandel veelal geen ogenblikkelijk zichtbare verstoring van de openbare orde
oplevert, bestaat het risico dat bij het aanwenden van beschikbare capaciteit in lokaal
of regionaal verband de bestrijding van mensenhandel op de achtergrond wordt
gedrongen ten faveure van de aanpak van meer openlijke, publiek kenbare, vormen
van criminaliteit. Gemakkelijke miskenning van de mogelijke dimensie van
georganiseerde misdaad en eenzijdige situering van gevallen van mensenhandel in de
zedenrechtelijke hoek, dragen daar verder toe bij. Op dit terrein verdient het daarom
aanbeveling de mate en intensiteit van aanpak niet louter over te laten aan het lokale
of regionale krachtenspel (van bestuur, politie en justitie), maar dit centraal te sturen
en mede aan te vatten vanuit een landelijk gezichtspunt en daartoe ook de benodigde
(personele en materiële) capaciteit beschikbaar te stellen. Het is immers
onaanvaardbaar dat gegevens die zich lenen voor nader onderzoek en een aanwijzing
bevatten voor mensenhandel, als potentiële zaken op de plank blijven liggen bij
gebrek aan capaciteit. De vraag kan in dit verband worden gesteld hoe het
verschijnsel ‘plankzaken’, indien hierbij ook gegevens zijn betrokken die reeds
kunnen worden aangemerkt als een constatering van het strafbare feit in het kader
van de opsporing, zich verhoudt met het zogenoemde ‘doorlaatverbod’, zoals dit
althans in het parlementaire verkeer tussen de Minister van Justitie en de Tweede
Kamer is uitgesproken (zie hierover voorts onder punt 25).

10) In aansluiting op het hiervoor onder 6 en 7 gestelde moet er op worden gewezen dat
de B-9 regeling de zogenaamde bedenktijdfase van maximaal drie maanden -
waarbinnen een beslissing moet worden genomen tot het willen doen van aangifte
van mensenhandel of het afzien daarvan - slechts gunt aan mogelijke slachtoffers van
mensenhandel die in Nederland in de prostitutie werkzaam zijn (geweest). Onder
punt 2.3 van deze regeling worden vreemdelingen die nog niet in Nederland werkzaam
zijn geweest in de prostitutie, maar wel mogelijk slachtoffer zijn van mensenhandel  van
toepassing van de bedenktijdfase uitgesloten. Deze uitsluiting demonstreert het
overheersende administratief rechtelijke belang dat in de regeling besloten ligt.
Vanuit de optiek van immigratiewetgeving is het immers niet onbegrijpelijk dat een
onmiddellijke beslissing van de vreemdeling wordt voorgestaan. Echter, vanuit de
optiek van bestrijding van mensenhandel, in de zin van het huidige art. 250a Sr.,
waarvan sprake kan zijn - zoals in de rechtspraak meermalen is bevestigd - ook als de
vreemdeling nog niet in Nederland in de prostitutie werkzaam is (geweest), is het niet
logisch en niet begrijpelijk dat aan deze categorie geen ruimere handreiking wordt
gedaan als mogelijk slachtoffer van mensenhandel. Als overwogen wordt dat
slachtoffers van seksuele gewelddaden vaak pas na wat langere tijd hun ervaringen
kunnen uiten en hen daarom bedenktijd wordt gegeven, is niet wel in te zien waarom
dit niet zou gelden voor de thans uitgesloten categorie van mogelijke slachtoffers van
mensenhandel. In veel gevallen zullen namelijk ook deze slachtoffers reeds



198 Mensenhandel; Eerste rapportage van de Nationaal Rapporteur

geconfronteerd zijn (in Nederland of voorafgaande aan de komst naar Nederland)
met daadwerkelijke fysieke of mentale bedreiging en/of lichamelijke (seksuele)
mishandeling. In dit verband verdient het aanbeveling meer omlijnd aan te geven
onder welke omstandigheden en door wie vast te stellen een persoon als mogelijk
slachtoffer van mensenhandel moet worden aangemerkt. Daarbij kan niet
doorslaggevend zijn de thans in de B-9 regeling opgenomen cesuur. Ten opzichte
van mogelijke slachtoffers is hiermee een restrictie aangebracht, die niet spoort met
de reikwijdte van de Nederlandse delictsomschrijving van mensenhandel en die als
zodanig ook niet voorkwam in de eerdere B-17 regeling. Waarom de wijziging is
aangebracht, is niet geheel duidelijk. Als de bestrijding van (internationale)
mensenhandel evenwel ernstig wordt opgevat, met vooropstelling van de notie van
schending van mensenrechten - zie hiervoor onder punt 8 -, dan zal als consequentie
daarvan het belang van de overheid bij handhaving van haar immigratiewetgeving
ten opzichte van het slachtoffer moeten wijken voor het algemeen belang van
opsporing en vervolging van de mogelijke daders, in welk belang erkenning van
hetgeen het slachtoffer is aangedaan, begrepen is.

11) In het verlengde van deze benadering, waarin het niet louter - instrumenteel - gaat
om medewerking van het slachtoffer in de procesvoering en erkenning van diens
mogelijke rol als getuige daarin, moet een ruimhartiger overheidsbeleid worden
voorgestaan om een langduriger of permanente verblijfstitel op humanitaire
gronden aan het slachtoffer te verlenen na afloop van de procedure. Het eerder
verlenen daarvan is in de regel niet geïndiceerd. Dat kan immers de strafprocedure te
zeer compliceren, nu dit zeker zal worden opgevat als een zodanig grote gunst van de
kant van de overheid dat dit de geloofwaardigheid van de getuige en de inhoud van de
door deze afgelegde verklaring kan beïnvloeden. De verklaring komt dan in een sfeer
van ‘gekocht’ te zijn met alle processuele verwikkelingen die daaruit kunnen
voortkomen. Reeds nu, bij een tijdelijke verblijfstitel, wordt een dergelijk verweer in
een strafprocedure met enige regelmaat gevoerd. Echter, bij het zich rekenschap
geven van enerzijds de geboden faciliteit(en) en anderzijds de zwaarte van de last
voor een slachtoffer om als getuige in een strafproces te moeten optreden, strandt dit
verweer doorgaans bij gebrek aan realiteitswaarde. Terugkeer naar het land van
herkomst kan en zal in concrete gevallen aangewezen en gewenst zijn, maar het kan
tevens moeilijk worden aanvaard dat het slachtoffer daarbij onevenredige, niet
acceptabele risico’s loopt door het afleggen van een verklaring tegen bijvoorbeeld
personen, die bij werving en transport betrokken waren en die dikwijls uit dezelfde
regio afkomstig zijn als het slachtoffer zelf. Bij afweging of een slachtoffer wel of niet
voor een permanente (verblijfs)status in aanmerking komt, zal dan ook zeer
zorgvuldig naar eventuele terugkeerrisico’s gekeken moeten worden. Ook verdient
nadere overweging de periode, waarvoor een tijdelijke verblijfstitel geldt, te benutten
voor het hier te lande versterken van het opleidingsniveau of de arbeidservaring en -
positie van het slachtoffer met het oog op diens terugkeer, op termijn, naar het land
van herkomst. De toerusting zou zodanig moeten zijn dat betrokkene na terugkeer
een betere uitgangspositie heeft om in eigen land aan het werk te komen en minder
kans loopt opnieuw in handen te vallen van mensenhandelaars. Die toerusting zou
overigens mede ertoe kunnen strekken, dat het slachtoffer na afloop van de
procedure zich beter staande kan houden in de Nederlandse samenleving bij een



8 Constateringen, conclusies en aanbevelingen 199

eventueel toegestaan permanent verblijf alhier. De IOM (International Organization
for Migration) beziet op het ogenblik of aan slachtoffers van mensenhandel onder
immigranten aparte aandacht besteed kan worden. Nagegaan moet worden of deze
organisatie en/of andere organisaties bij terugkeer en begeleiding (ook in het
thuisland) niet méér zou(den) kunnen betekenen voor de bijzondere categorie van
slachtoffers van mensenhandel, door aanwending van hun contacten en netwerken in
diverse bronlanden. Van belang is ook dat deze landen, daar waar mogelijk, worden
aangesproken op de intentie die spreekt uit het veelal wel reeds getekend hebben van
het VN-Protocol, waarin ook minimumgaranties voor (terugkerende) slachtoffers
van mensenhandel zijn opgenomen. Daarnaast verdient het overweging in het kader
van ontwikkelingssamenwerking extra te investeren in die regio’s en/of landen,
waarvan uit onderzoek blijkt, dat deze vooral als bronlanden van slachtoffers in
Nederland gezien moeten worden. 

12) Bij de huidige stand van de B-9 regeling is het een slachtoffer dat van de geboden
mogelijkheden gebruik maakt, niet toegestaan aan het arbeidsproces deel te nemen.
Door de lange duur van het beschikbaar moeten zijn voor opsporing en
procesvoering, werkt dit verbod, naar ervaring van hulpverleners, negatief uit voor
het slachtoffer en ontstaan er risico’s voor het terugvallen in de oude situatie. Dit
wordt vergroot doordat de druk tot aflossing van de schuldenlast, en de noodzaak
daartoe geld te verdienen, vaak blijft bestaan. Die druk bestaat niet alleen in de
beleving van het slachtoffer, maar is feitelijk gezien ook reëel. Sterke aanbeveling
verdient het derhalve binnen de B-9 regeling het werken mogelijk te maken, hetzij
opleidingsmogelijkheden te bieden en/of andere dagvullende bezigheden aan te
reiken. Het bieden van een zinvolle dagstructuur is temeer van belang indien beseft
wordt dat het hier om (sterk) getraumatiseerde mensen kan gaan. Tevens zal in meer
gedifferentieerde opvangmogelijkheden - na de eerste opvang - tijdens de B-9
procedure moeten worden voorzien.

13) Zelfs beperkt tot de categorie waarop de huidige B-9 regeling zich richt - zie hiervoor
onder 10 - blijkt het voor te komen dat mogelijke slachtoffers van mensenhandel het
land reeds zijn uitgezet, voordat zij als zodanig zijn herkend en erkend. Uit
humanitair oogpunt is dit een slechte zaak, omdat hiermee voorbij wordt gegaan aan
de status van betrokkene als (mogelijk) slachtoffer. Ook kan dit opsporing en
vervolging van verdachten frustreren, daar de gegevens die het (mogelijke)
slachtoffer zou kunnen verschaffen over eventuele mensenhandel verloren gaan voor
de nationale opsporingsautoriteiten. Op dit punt zijn derhalve een betere
samenwerking en sluitende afspraken tussen ondermeer de IND,
vreemdelingendiensten en recherche-afdelingen van groot belang. Op naleving van
in dit kader gemaakte afspraken dient ook te worden toegezien.

14) In het ontwerp Kaderbesluit inzake mensenhandel van de Raad van de Europese
Unie hebben bepaalde aspecten van strafrecht en justitiële samenwerking nadere
uitwerking gekregen om een gemeenschappelijke aanpak op het niveau van de
Europese Unie op het gebied van mensenhandel te verbeteren en leemtes binnen de
bestaande nationale wetgeving aan te vullen. Dit ontwerp Kaderbesluit betreft
mensenhandel voor uitbuiting op arbeidsgebied en mensenhandel met het oog op



200 Mensenhandel; Eerste rapportage van de Nationaal Rapporteur

seksuele uitbuiting. Artikel 7 van dit ontwerp Kaderbesluit ziet op het aspect van
bescherming van en bijstand aan slachtoffers. Dit artikel is opvallend sober
geredigeerd, in verhouding tot de wijze waarop het VN-Protocol mensenhandel de
rechten en positie van het slachtoffer beschrijft, mede met het oog op een effectieve
bestrijding van mensenhandel. Als reden daarvoor zou onder meer gelden dat er
reeds een afzonderlijk Kaderbesluit (van 15 maart 2001) tot stand is gekomen inzake
de status van het slachtoffer in de strafprocedure. De lidstaten hebben het - tot
dusver - niet nodig en niet opportuun gevonden om naast een algemeen kader voor
de bescherming van slachtoffers van strafbare feiten in een strafprocedure,
uitgebreide en speciale voorzieningen te treffen in een specifiek Kaderbesluit, dat
zich primair richt op de strafrechtelijke aanpak van mensenhandel, met een
toespitsing op dadergerelateerde onderwerpen. De keuze voor een sobere redactie
van voormeld artikel 7 in het ontwerp Kaderbesluit inzake mensenhandel, lijkt aldus
meer uit ordening geboren te zijn, dan dat daaruit een verschil in benadering met het
VN-Protocol kan worden afgeleid. Niettemin moet vermeden worden dat deze schijn
uit de gekozen bewoordingen kan ontstaan, temeer nu de ontwerp Memorie van
Toelichting tevens vermeldt dat belangrijke elementen van dit protocol in het
ontwerp Kaderbesluit zijn verwerkt. Een ondubbelzinnige verwijzing naar de
voorzieningen in het VN-Protocol op het punt van bescherming en bijstand aan
slachtoffers van mensenhandel zou bezorgdheid hierover kunnen wegnemen.

15) Artikel 17 van het algemene Kaderbesluit inzake de status van het slachtoffer in de
strafprocedure noemt als termijn van uitvoering van bijvoorbeeld de waarborging
van specifieke bijstand ten behoeve van het slachtoffer (waaronder rechtsbijstand) de
datum van uiterlijk 22 maart 2004. Binnen die termijn zal elke lidstaat de nodige
wettelijke en bestuursrechtelijke bepalingen in werking moeten hebben doen treden
om aan de vereisten hieromtrent uit dit Kaderbesluit te voldoen. Het verdient echter
aanbeveling de bijzondere categorie van slachtoffers van mensenhandel, zich thans
nog in de zin van artikel 250a Sr. beperkend tot slachtoffers van seksuele uitbuiting,
zo spoedig mogelijk en reeds eerder van wettelijk geregelde rechtsbijstand te
voorzien overeenkomstig het bepaalde in het Kaderbesluit slachtoffers. Hun positie
is in verhouding tot slachtoffers van andere strafbare feiten extra gecompliceerd en
bij een optreden als getuige in het strafproces dikwijls niet zonder risico’s voor
nadelige gevolgen, zich manifesterend hier in Nederland of elders (vaak buiten het
bereik van wat een Europees Kaderbesluit formeel kan regelen). Dit laatste aspect
geeft naast reden voor juridische bijstand, vooral ook reden voor een aanspraak op
passende bescherming. Op dit punt bepaalt eerdergenoemd art. 17 van het
Kaderbesluit overigens dat het merendeel van de daarin genoemde verplichtingen
door de lidstaten reeds uiterlijk 22 maart 2002 moet zijn doorgevoerd in het nationale
recht. Deze verplichtingen hebben ook betrekking op het waarborgen van een
passend niveau van bescherming. Gelet op de vrij ruime definitie die het
Kaderbesluit hanteert voor het begrip ‘procedure’ vangt deze verplichting reeds aan
bij het eerste contact met een opsporingsambtenaar. Voor zover bekend heeft
Nederland vooralsnog geen aanzet gegeven tot aanpassing van wet- en/of
regelgeving in dit opzicht. Voor de praktijk is echter van direct belang dat er heldere
aanwijzingen zijn voor de aanvang en mate van te waarborgen bescherming aan een



8 Constateringen, conclusies en aanbevelingen 201

(mogelijk) slachtoffer/getuige, terwijl dit ook geldt voor de wijze waarop diens recht
op informatie gestalte moet krijgen.

16) Het bovenstaande maakt evident - en de ontwikkelingen zoals hiervoor onder 2 en 14
aan de orde kwamen sluiten hierop aan - dat zo spoedig mogelijk naar een zo
uniform mogelijke regelgeving en uitvoering moet worden gestreefd, in elk geval
binnen de EU, waar de lidstaten zich gecommitteerd hebben tot een
gemeenschappelijke aanpak.

17) Op het gebied van preventie zijn in Europees verband reeds vele initiatieven
genomen en projecten van start gegaan, met name in landen die als bronlanden
worden gezien, om te waarschuwen voor de gevaren van mensenhandel en
voorlichting te geven over de wijze waarop men in handen kan vallen van
mensenhandelaren. Deze preventieprojecten moeten worden voortgezet,
geïntensiveerd en financieel en anderszins (bijvoorbeeld door onderzoek) worden
gesteund. Preventie zal primair doelgroepgericht en op een realistische wijze moeten
plaatsvinden, indien mogelijk met inschakeling van gewezen slachtoffers, maar zal
daarnaast ook de publieke waakzaamheid moeten zien te vergroten. Dit laatste niet
alleen in bron- en transitlanden, maar vooral ook in bestemmingslanden. Gedacht
kan worden aan een door de overheid op te zetten voorlichtingscampagne in
Nederland om het grote publiek, waaronder potentiële klanten, bewust te maken van
het verschijnsel mensenhandel. Daarbij kan gewezen worden op omstandigheden,
die op onvrijwilligheid bij het werken in de prostitutie kunnen duiden. Dit geldt
evenzeer voor het werken met minderjarigen in de prostitutie. Gewaarschuwd kan
voorts worden voor het aandeel dat klanten kunnen hebben in het voortbestaan van
deze vorm(en) van verboden exploitatie van prostitutie. Hoewel in Nederland het
klant zijn (van meerderjarige prostituees) niet strafbaar is gesteld, zou een
kanaliserend ontmoedigingsbeleid op zijn plaats kunnen zijn, gelet op het gegeven
dat de exploitatie-markt sinds de opheffing van het bordeelverbod gesplitst is in een
legaal en een verboden segment. Bevorderd zou moeten worden dat klanten zich
afwenden van de door het strafrecht verboden varianten van exploitatie van
prostitutie ten gunste van de legale, door voorwaarden in vergunningen gereguleerde
vormen. Op lokaal niveau zouden gemeenten bijvoorbeeld ertoe kunnen bijdragen
dat bij het adverteren gebruik wordt gemaakt van een bepaald keurmerk als teken van
legaliteit, of kunnen voorschrijven dat in advertenties of andere publieke uitingen
vermeld wordt dat met een vergunning wordt gewerkt. Teneinde het publiek meer te
betrekken bij de verantwoordelijkheid die een samenleving heeft om mensenhandel
te weren, verdient het overweging - bij wijze van proef - een centraal meldpunt in te
richten, waaraan verdachte verschijnselen op het gebied van mensenhandel kunnen
worden doorgegeven.

18) Op het vlak van preventie kunnen Nederlandse ambassades in het buitenland ook
een rol spelen, daar deze belangrijke knooppunten van informatie op
mensenhandelgebied kunnen vormen. Voorts vormen zij, door de uitgifte van visa of
machtigingen tot verblijf, een eerste controle-instantie bij toegang van
vreemdelingen tot Nederland. Alertheid aldaar op verdachte of opvallende
ontwikkelingen van kwantitatieve of kwalitatieve aard, zoals die bij visumaanvragen



202 Mensenhandel; Eerste rapportage van de Nationaal Rapporteur

aan de orde kunnen zijn, moet bevorderd worden, onder andere door het geven van
duidelijke meldingsinstructies aan het ambassadepersoneel en door het verzorgen
van specifieke training op dit terrein. Ook dienen verdachte of opmerkelijke
signaleringen snel bij de bevoegde autoriteiten (in Nederland en/of elders) gemeld te
worden. Vertraging in het oppakken van en gevolg geven aan verdachte informatie
moet vermeden worden.

19) Het veld van hulpverleningsinstanties en -personen in Nederland is rijk geschakeerd.
Instanties en initiatieven gaan en komen. Dit kan positief geduid worden als teken
van telkens inspringende maatschappelijke betrokkenheid, maar heeft als
schaduwzijde dat de continuïteit van hulpverlening vaak onzeker is. Gelet op het
cruciale belang van een professionele, goedfunctionerende hulpverlening zal de
overheid, meer nog dan thans, moeten investeren in structurele financiering,
gekoppeld aan kwaliteitseisen en -controle, waarnodig in samenhang met
ondersteuning bij de bedrijfsvoering en verdere professionalisering van de opvang
en hulpverlening.

20) Hoewel goede opvang en hulpverlening aan slachtoffers van mensenhandel primair
zorggericht is en op het taakterrein van volksgezondheid ligt, heeft ook de
rechtshandhavende overheid direct belang bij een adequaat niveau van zorg aan
slachtoffers. Hun medewerking aan opsporing en vervolging van daders is doorgaans
immers van groot belang, maar zij moeten daartoe ook mentaal en fysiek in staat zijn,
hetgeen meer tijd kan vergen dan in de B-9 regeling is voorzien. Afgewogen tegen
het belang van bedoelde medewerking verdient het overweging in de B-9 regeling
een mogelijkheid te openen tot het eenmaal kunnen verlengen van de bedenktijdfase
in daarvoor in aanmerking komende gevallen. Hierdoor komt niet alleen meer
gelegenheid beschikbaar voor zorg en bijstand, maar worden ook de mogelijkheden
vergroot dat het slachtoffer, in het besef van het belang van zijn of haar medewerking
aan opsporing en vervolging, daartoe bereid is en ook bestand is tegen de daaraan
inherente spanningen. Met inachtneming van de hoofdlijn die in de B-9 regeling
wordt aangehouden met betrekking tot het verband tussen het verlenen van
medewerking door het slachtoffer aan het strafrechtelijk traject en het bieden van
bepaalde faciliteiten van overheidswege, kunnen zich echter specifieke gevallen
voordoen, waarin het strafrechtelijk traject, om een reden los van de medewerking
van het slachtoffer, niet wordt ingezet, bijvoorbeeld omdat de verdachte onvindbaar
is of inmiddels is overleden. Het buiten toepassing blijven van de B-9 regeling leidt
dan tot verwijdering en uitzetting van het slachtoffer, terwijl eerste opvang en
bijstand om humanitaire redenen aangewezen kan zijn. Het verdient aanbeveling
voor dit soort bijzondere situaties een uitzondering in de regelgeving mogelijk te
maken.

21) Voor minderjarige slachtoffers, waaronder AMA's, moet voor uitbreiding van de
opvang en hulpmogelijkheden worden zorggedragen, nu daaraan grote behoefte
blijkt te bestaan. Het verdient zeker aanbeveling minderjarige slachtoffers
gescheiden van de meerderjarige op te vangen, maar ook zoveel mogelijk gescheiden
van slachtoffers van andere (strafbare) feiten. Op deze wijze kunnen opvang en zorg
meer specifiek toegesneden zijn op deze aparte categorie minderjarige slachtoffers.



8 Constateringen, conclusies en aanbevelingen 203

Voor wat betreft AMA’s onder de minderjarige slachtoffers komt daar nog bij dat zij,
meer nog dan hun Nederlandse lotgenoten, vaak lichamelijk en psychisch onder de
druk staan van hun, zowel in Nederland als in het thuisland, onzekere positie en
toekomst. De kans dat zij daardoor opnieuw of alsnog de prostitutiewereld
ingetrokken worden is daarbij groot.

22) Voorlichting over het in Nederland frequent voorkomende verschijnsel van
loverboypraktijken zal geïntensiveerd moeten worden en een breed bereik moeten
krijgen. Teveel wordt op dit terrein overgelaten aan particulier en lokaal initiatief.
Voor de overheid ligt hier echter ook een taak vanuit een oogpunt van
emancipatiebevordering ter versterking van de weerbaarheid van potentiële
slachtoffers, vaak erg jonge (allochtone) meisjes. In dit verband kan ondermeer
gedacht worden aan het opnemen van dergelijke voorlichting in het reguliere
programma van het basis- en/of middelbaar onderwijs.

23) Ten aanzien van overheidshandelen kan nog het volgende geconstateerd worden. Bij
de opheffing van het bordeelverbod is gekozen voor een decentrale regulering (zie
Hoofdstuk 2) van legale vormen van exploitatie van prostitutie door het verlenen van
vergunningen, waarin voorwaarden zijn opgenomen door lokale autoriteiten.
Decentrale regelgeving heeft als voordeel dat deze ruimte laat voor beleid, waarin
kan worden ingespeeld op de lokale situatie. Uiteenlopend beleid doet echter ook de
behoefte aan uniformering van regelgeving en aanpak toenemen. Dit klemt vooral
daar waar verschil in beleid kan leiden tot risico’s voor het ontstaan of ongemoeid
laten van gevallen van mensenhandel. Gedoeld wordt hierbij op het landelijk niet op
één lijn zitten van het beleid ten aanzien van de exploitatie van prostitutie in de
escortsector. Door het buiten het vergunningstelsel laten van met name die branche
wordt deze niet gehinderd door het bestuurlijk daarmee samenhangende controle-
instrument. Dit geeft mogelijkheden tot innesteling van de verboden varianten van
exploitatie van prostitutie juist in deze sector en vormt daarom reden tot zorg.

24) Het door de overheid gehanteerde concept van decentrale regulering, waarbij als
uitgangspunt wordt aangehouden dat gemeenten de meest voor de hand liggende
partij zijn om te kunnen beoordelen hoe vraag en aanbod zich verhouden in hun
gemeenten, gevoegd bij het gegeven van de opheffing van het algemeen
bordeelverbod en de introductie van een aan gemeentelijke vergunningen gebonden,
gelegaliseerde prostitutiebranche, heeft tot de vraag geleid of de categorische
weigeringsgrond, zoals opgenomen in art. 3 Uitvoeringsbesluit van de Wet arbeid
vreemdelingen, nog wel gehandhaafd kon blijven. Ingevolge dit artikel wordt een
tewerkstellingsvergunning voor prostitutiedoeleinden, die als enige categorie met
zoveel woorden wordt genoemd, niet verleend. Het is op grond van deze wetgeving
derhalve voor onderdanen van buiten de EU/EER niet toegestaan in de
prostitutiebranche - ook niet in de gelegaliseerde vorm - in Nederland werkzaam te
zijn. Deze materie is beleidsmatig uitgewerkt in het TBV 2000/19, met de aanduiding
Buitenlandse prostituees van buiten de EU/EER, dat geldig is van 1 oktober 2000 tot
30 oktober 2002. Hoewel de uitspraak van de Haarlemse rechtbank d.d. 31 augustus
2001, betreffende de beroepen van 46 Alkmaarse prostituees, onder verwijzing naar
de toen voorliggende wetsgeschiedenis, de overweging bevat dat de in art. 3



204 Mensenhandel; Eerste rapportage van de Nationaal Rapporteur

Uitvoeringsbesluit geconcretiseerde weigeringsgrond min of meer losstaat van het
bordeelverbod, althans het bordeelverbod niet de reden is geweest om art. 3
Uitvoeringsbesluit, in het leven te roepen, lijkt in het parlementaire debat omtrent
art. 3 (dat met ingang van 1 oktober 2000 opnieuw is vastgesteld voor een tijdelijke
duur) dit verband wel te worden gelegd. De Minister van Sociale Zaken en
Werkgelegenheid, stelde mede namens de Minister van Justitie, in antwoord (van 22
september 2000) op Kamervragen namelijk in het vooruitzicht, dat op termijn de
Wet arbeid vreemdelingen niet langer op de prostitutiebranche van toepassing is en
dus geen tewerkstellingsvergunning meer nodig is. Hierbij werd te kennen gegeven
dat de gedachte - klaarblijkelijk ook voor deze materie - uitgaat naar een
gemeentelijke advisering over de vraag of een beoogde vestiging van nieuwe
prostituees binnen het gemeentelijk prostitutiebeleid past. Indien de centrale
overheid deze weg daadwerkelijk inslaat en voormeld TBV niet verlengd wordt of de
inhoud anderszins niet opnieuw wordt vastgesteld, kan dit leiden tot uiteenlopende
gemeentelijke adviseringen. Rekening moet ook worden gehouden met een
toenemende vraag om personen van buiten de EU/EER-landen toe te laten voor
werkzaamheden in de prostitutiebranche. Van deze personen is echter tevoren en op
afstand niet eenvoudig vast te stellen of zij uit vrije wil en vanuit een bewuste vrije
keuze voor deze werkzaamheden opteren. Vanuit de noodzaak te waken voor risico’s
van mensenhandel ziet het aldus naderende scenario er niet geruststellend uit. Een
helder en eenduidig Nederlands overheidsbeleid op dit gevoelig liggende punt is in
het licht van de internationale regelgeving en verhoudingen geboden. De vigerende
strafbaarstelling (onder art. 250a, eerste lid aanhef en onderdeel 2 Sr.) van
activiteiten, die beschouwd kunnen worden als het aantrekken (werven) van
buitenlands personeel met het doel deze personen in de prostitutie te brengen, moet
daarbij ook als in de Nederlandse regelgeving neergelegde consequentie van
verdragsrechtelijke verplichtingen in het oog gehouden worden. Een adviserende en
faciliterende overheid kan medeplichtigheid aan deze delictsvariant worden
verweten in de vorm van het opzettelijk daartoe verschaffen van gelegenheid,
middelen of inlichtingen.

25) Een belangrijk punt van geheel andere orde betreft het in de Tweede Kamer
uitgesproken verbod in - politieke zin - op het ‘doorlaten’ van personen (zie hiervoor
Hoofdstuk 5). Gedoeld wordt op de aanvaarding van de motie-Rouvoet. Deze hield
in dat het doorlaten van personen in de zin van het laten voortduren van misdrijven,
waarbij de menselijke waardigheid direct in het geding is, nadat zij in het kader van
de opsporing zijn geconstateerd, niet aanvaardbaar is, ook niet met het oog op
zwaarwegende belangen. Ten aanzien van het delict mensensmokkel zijn, in de
interpretatie door de Minister van Justitie van deze motie voor de praktijk van de
opsporing, nog situaties voorbehouden waarin het belang dat gediend is met het niet
(direct) overgaan tot aanhouding - inclusief het blootleggen van de organisatie en het
identificeren van verdachten - zwaarder weegt dan het belang dat gediend wordt met
(een niet uitgestelde) aanhouding. Bij de opsporing van mensenhandel daarentegen
wordt, bij een strikte hantering van de motie, geen ruimte gelaten voor een dergelijke
belangenafweging, omdat de menselijke waardigheid bij dit misdrijf direct in het
geding is. Zonder te tornen aan de juistheid van dit uitgangspunt en derhalve met
behoud van de strekking van de motie, moet evenwel worden geconstateerd dat



8 Constateringen, conclusies en aanbevelingen 205

letterlijke navolging daarvan in de praktijk van de opsporing bij verdenking van
mensenhandel, gepleegd in georganiseerd (internationaal) verband, in sommige
gevallen leidt tot een geforceerd, onmiddellijk ingrijpen, dat in zoverre vroegtijdig
genoemd kan worden, dat belangrijke verdachten (bijvoorbeeld organisatoren en
leidinggevenden) buiten schot blijven en een organisatie als zodanig niet kan worden
opgerold omdat zicht op structuur en werkwijze nog ontbreekt. De organisatie kan
het politiële ingrijpen in een dergelijk geval als incident ervaren, de rijen sluiten en
onverstoord voortgaan op het criminele pad, ten nadele ook van nieuwe slachtoffers.
De vraag rijst of deze consequentie van de motie onder alle omstandigheden moet
worden gezien als de meest verantwoorde oplossing van het dilemma, dat gegeven is
met de belangen van een onverwijld en een (in tijd enigszins) uitgesteld optreden.
Daar waar rechtstoepassing in de praktijk gepaard pleegt te gaan met enige vorm van
belangenafweging, en op dit punt tegenover de rechter ook verantwoording pleegt te
worden afgelegd, wordt in de bewoordingen van de motie de uitkomst daarvan bij
verdenking van mensenhandel tevoren gefixeerd, terwijl dit delict toch vele vormen
en gradaties van ernst kent. Het verdient in het licht van het bovenstaande dan ook
aanbeveling de reikwijdte en uitwerking van de motie-Rouvoet voor de
rechtspraktijk nog eens aan een nadere en bredere beschouwing te onderwerpen.

26) Een belangrijke doelstelling van de opheffing van het algemeen bordeelverbod is de
verbetering van de bestrijding van exploitatie van onvrijwillige prostitutie. Dit is de
eerste vorm van hetgeen in de Nederlandse regelgeving als mensenhandel strafbaar is
gesteld. Voor deze strafrechtelijke context is tevens de - op zichzelf ruimer
geformuleerde - doelstelling van bescherming van minderjarigen tegen seksueel
misbruik van belang. Deze doelstellingen verwoorden overigens niet rechtstreeks de
pretentie het verschijnsel van mensenhandel als zodanig terug te dringen. De zesde
doelstelling, terugdringing van de omvang van prostitutie door illegalen, drukt wel
een directe verwachting uit op een kwantitatief resultaat. Onder deze categorie
kunnen slachtoffers van mensenhandel begrepen zijn, omdat deze - illegaal - over de
grens geworven en meegenomen kunnen zijn om hier in de prostitutie te werken.
Tevens kan illegaliteit een positie van afhankelijkheid bevorderen, die vatbaar maakt
voor een exploitatie in de prostitutie, die niet als vrijwillig kan gelden en dan als vorm
van mensenhandel moet worden geduid. Over de vraag of deze - ook voor het terrein
van de mensenhandel - relevante doelstellingen van de wetswijziging reeds thans
gehaald of benaderd worden, kunnen (nog) geen betrouwbare uitspraken worden
gedaan. Enerzijds kunnen immers door (de dreiging van) het consequent en intensief
controleren van de gelegaliseerde exploitatiebranche gevallen van mensenhandel
weliswaar uit die zichtbare sector geweerd worden of sneller worden opgespoord,
anderzijds bestaat echter de inschatting dat de strafrechtelijk verboden vormen van
exploitatie van prostitutie niet werkelijk verdwenen of teruggedrongen zijn, maar
slechts uit het zicht verdwenen zijn door verschuiving van deze vormen naar de
moeilijk(er) te controleren sectoren. Van meet af aan heeft de vraag naar de
mogelijke verschuivingseffecten van de nieuwe wetgeving de gemoederen bezig
gehouden. Voorzien is dan ook in het monitoren van de gevolgen van het opheffen
van het algemeen bordeelverbod door de instelling van het zogenaamde
Monitoringsoverleg. De uitkomsten van dit overleg en van door dit overleg
geïnitieerd onderzoek op diverse fronten zullen moeten worden afgewacht. Reeds



206 Mensenhandel; Eerste rapportage van de Nationaal Rapporteur

nu moet echter onder ogen worden gezien dat het niet mogelijk zal zijn aan de hand
van hetgeen (kort) vóór en na de wetswijziging is gemeten of kan worden gemeten
een vastomlijnd beeld te geven van de invloed die de wetswijziging heeft gehad op
het bestaan van de verboden vormen van exploitatie van prostitutie, en dus met
betrekking tot het terrein van de mensenhandel in zijn algemeenheid. Dit alleen al
vanwege het feit dat in sommige gemeenten al voor 1 oktober 2000 met een
gedoogbeleid werd gewerkt waaraan voorwaarden waren verbonden, terwijl er begin
2002 nog gemeenten bezig waren met de afhandeling van vergunningaanvragen. Het
moment van de opheffing van het algemeen bordeelverbod vormt dus in wezen geen
scherpe demarcatie. De bestrijding van exploitatie van onvrijwillige prostitutie en
andere vormen van mensenhandel heeft echter met het bestuurlijke controle-
instrument van de nieuwe wetgeving, mits vasthoudend en regelmatig toegepast, wel
een nieuwe impuls gekregen, maar speelt zich uiteraard (door de koppeling met
bestuurlijk optreden) af in de aan vergunningen gebonden gelegaliseerde sector.
Voor wat betreft exploitatie van prostitutie buiten de legale branche zal veel
afhangen van de inspanningen van politie en justitie, die meer rechtstreeks gericht
moeten zijn op een actieve en alerte opsporing en vervolging van gevallen van
mensenhandel. De resultaten daarvan zijn uiteraard meetbaar, maar kunnen geen
uitsluitsel geven over de daadwerkelijke omvang van het verschijnsel mensenhandel.

27) De meetbaarheid van resultaten veronderstelt het beschikbaar zijn van relevante
gegevens, alsmede de toegankelijkheid daarvan. Dit is voor elk van de actoren op het
terrein van de bestrijding van mensenhandel, ieder uiteraard binnen het terrein van
zijn eigen activiteiten en verantwoordelijkheden, van eminent belang. Dat vereist dan
ook dat gegevens die door hen worden gegenereerd of bij hen beschikbaar komen
systematisch worden vastgelegd, teneinde informatie uit te kunnen wisselen,
onderling te kunnen relateren en overzichten te kunnen maken. Gebleken is echter
dat op velerlei terreinen en door diverse (overkoepelende) instanties en organisaties
niet, niet op gestructureerde of eenduidige wijze of niet geautomatiseerd wordt
geregistreerd. Enerzijds hangt dit samen met het feit dat men het belang van
registratie onvoldoende inziet, anderzijds speelt een rol dat gegevens op basis van
vigerende wet- en regelgeving niet altijd geregistreerd mogen worden of dat men niet
over de benodigde technische en financiële middelen daarvoor beschikt. Het
ontbreken van registratie, maar ook het feit dat bepaalde gegevens niet voor een
ander doel dan waarvoor zij oorspronkelijk werden geregistreerd benut mogen
worden en (dus) niet onderling gerelateerd kunnen worden, hindert in veel gevallen
de uitwisseling van gegevens tussen instanties en organisaties en kan ook de
voortgang van taken en activiteiten frustreren. Ook voor de continuïteit,
overdraagbaarheid en verantwoording van activiteiten, bijvoorbeeld in het veld van
de hulpverlening waar vele initiatieven ontstaan en weer verdwijnen, is het
ontbreken van een (gestructureerde) vastlegging van gegevens een handicap. In de
afzonderlijke hoofdstukken werden voorbeelden genoemd van onvolkomen
registratie(mogelijkheden), onder meer bij de STV, de politie en de IND. Voorts is
gebleken dat informatie die wel beschikbaar is en die in beginsel ook uitgewisseld kan
en mag worden, niet altijd de aangewezen instanties bereikt. Hiervoor zijn vele
oorzaken te noemen, waaronder het feit dat niet alle actoren op het terrein van de
bestrijding van mensenhandel elkaar kennen of van elkaars bestaan, taken en



8 Constateringen, conclusies en aanbevelingen 207

bevoegdheden op de hoogte zijn en vaak ook de onbekendheid met het bestaan van
de informatie. Ook voor het Bureau NRM is het niet direct voor zijn
onderzoeksdoeleinden voorhanden zijn van relevante gegevens een handicap
gebleken. Mede om die reden is door Bureau NRM geïnvesteerd in het (trachten te)
verbeteren van deze situatie. Gestimuleerd dient derhalve te worden bij met name
die instanties die overkoepelende, coördinerende of unieke taken en bevoegdheden
hebben met betrekking tot preventie en bestrijding van mensenhandel dat door hen -
binnen de grenzen van de bestaande wettelijke mogelijkheden - op eenduidige en
structurele wijze wordt geregistreerd. Eventueel bestaande financiële en/of
technische belemmeringen mogen niet aan de uitvoering van dit streven in de weg
staan. Overigens maakt de (relatieve) onzichtbaarheid en verborgenheid van het
verschijnsel mensenhandel, waarvan immers zelfs de slachtoffers veelal liever niet
naar voren treden, dat zelfs de meest zorgvuldige en uitgebreide registratie door
genoemde partijen nooit zal leiden tot een compleet cijfermatig beeld van de mate
waarin dit delict voorkomt. Aandacht, acties en middelen gericht op bestrijding
ervan mogen hiervan echter niet afhankelijk worden gesteld, maar zijn geboden
alleen al vanwege de ernst van het delict.

28) Volgens sommige bronnen heeft de identificatieplicht voor prostituees, gevoegd bij
de voorgeschreven opgave van de uitoefening van dit beroep aan de fiscus, geleid tot
een uitstroom van (ook Nederlandse) prostituees uit de gereguleerde
prostitutiebranche. Omdat nieuwe gegadigden, die volgens de geldende regels willen
werken, moeilijk te vinden zijn, zou de verleiding groot zijn deze lege plaatsen (weer)
illegaal te doen invullen of in zijn geheel naar de illegale branche uit te wijken. Deze
mogelijke ontwikkeling onderstreept niet alleen het belang van vóórtdurende
intensieve bestuurlijke controle op de afgegeven vergunningen, maar illustreert ook
het belang van het in gesprek blíjven met deze door de markt van vraag en aanbod
gestuurde branche, om binnen de legale lijnen te blijven werken. Vanuit het veld
wordt als oplossing voor het probleem van de uitstroom wel geopperd om
prostituees uit de niet EU/EER-landen, die vrijwillig kiezen voor het werken in de
prostitutie een (gedoseerd toe te passen) legale en te controleren toegang tot de
Nederlandse markt te bieden. Voor de hieraan verbonden risico’s en bezwaren wordt
verwezen naar hetgeen hierover onder punt 24 is opgemerkt. 

29) Onder dit punt wordt nog een aantal onderwerpen en aanbevelingen opgesomd, die
zich voor vermelding lenen zonder nadere toelichting.
a. Voor slachtoffers en getuigen van mensenhandel moet het duidelijker en

eenvoudiger worden gemaakt om te weten waar en bij welk onderdeel van de
politie zij moeten zijn voor het doen van aangifte of het afleggen van een
verklaring.

b. Er is behoefte aan betere voorlichting over (nieuwe) regelgeving en aan heldere
uitleg over de (praktische) consequenties daarvan voor degenen die ermee
worden geconfronteerd (bijvoorbeeld prostituees en exploitanten, maar ook
andere betrokkenen).

c. Gemeld wordt dat er een gebrek aan (betrouwbare) tolken bestaat, hetgeen op
alle terreinen van ingrijpen en contactleggen uitwerking heeft.



208 Mensenhandel; Eerste rapportage van de Nationaal Rapporteur

d. Het verdient aanbeveling om het aanstellen van nationaal rapporteurs in
meerdere landen te bevorderen overeenkomstig de aanbeveling daartoe in de
zogenaamde Haagse Verklaring.

In dit slothoofdstuk is benadrukt dat inspanningen op het gebied van preventie en
bestrijding van mensenhandel van groot belang zijn. Zolang echter de kloof tussen rijke
en arme landen blijft bestaan en zolang (jonge) mensen niet of moeilijk een bestaan op
kunnen bouwen in hun eigen land zal het fenomeen mensenhandel daarin een rijke
voedingsbodem blijven vinden. Het is geldelijk gewin dat handelaren drijft, terwijl bij de
verhandelden vaak verwachtingen zijn gewekt op een betere toekomst. Verder is het zo
dat vrouwen en meisjes in vele landen en culturen nog als tweederangsburgers worden
gezien en behandeld. Dit verhoogt het risico dat zij slachtoffer worden van
mensenhandel. Aan dit soort niet gemakkelijk te beïnvloeden macrofactoren moet
eveneens bij voortduring aandacht worden besteed. Voorts zal bij voorkoming en
bestrijding van mensenhandel scherp gelet moeten worden op overal voorkomende
corruptiepraktijken, die het misdrijf bevorderen en een belemmerende factor vormen bij
het ontmaskeren van de daders.



1 Geraadpleegde brochures zijn niet in de literatuurlijst opgenomen. Verwijzingen naar
verdragsteksten, wetsteksten, Kamerstukken, brieven, stukken in de Staatscourant, websites en
dergelijke zijn in voetnoten bij de tekst vermeld. 

Gebruikte literatuur 1

Adviescommissie mensenrechten buitenlands beleid (1992). Mensenhandel (Advies nr. 14).
Den Haag: AM.

Amsterdams Oecumenisch Centrum/Deutscher Hilfsverein (2000). Jaarverslag 1999
Amsterdam: AMOC/DHV.

Amsterdams Oecumenisch Centrum/Deutscher Hilfsverein (2001). Jaarverslag 2000
Amsterdam: AMOC/DHV.

Appels, D. & Claassen, D. (z.jr.). BlinN in 2000 Den Haag/Amsterdam: NOVIB/Humanitas.

Arlacchi,  P. (2001). Address tot the permanent council of the OSCE Wenen (1 november 2001).

Bemmelen, J.M. van & Veen, Th.W. van (1984). Strafrechtproces Alphen aan den Rijn:
Samson H.D. Tjeenk Willink.

Bestuursdienst Gemeente Rotterdam (2000). Het Rotterdams prostitutiebeleid Rotterdam:
Gemeente Rotterdam.

Bouchakour, Y.K. (1996). Weglopen als vlucht naar de vrijheid? Amsterdam: Hogeschool
Amsterdam.

Brabants Ondersteuningsinstituut Zorg (2000). Protocol: Netwerk opvang slachtoffers van
mensenhandel regio West- en Midden-Brabant Tilburg: BOZ.

Bureau Jeugdzorg Utrecht c.s. (1998). Project 13; Protocol Utrecht: Bureau Jeugdzorg c.s.

Bureau Jeugdzorg (2000). Evaluatieverslag van Project 13 Utrecht: Bureau Jeugdzorg c.s.

Centrale Cel Mensenhandel (2001). Newsletter - Mensenhandel 5 Z.pl.: CCM.

Centrum voor gelijkheid van kansen en voor racismebestrijding (1998). Strijd tegen de
mensenhandel: Meer samenwerking, ondersteuning en engagement Brussel: Federale
Voorlichtingsdienst.

Centrum voor gelijkheid van kansen en voor racismebestrijding (1999). Strijd tegen de
mensenhandel: Aandacht voor de slachtoffers. Jaarverslag 1998 Brussel: Federale
Voorlichtingsdienst.

Centrum voor gelijkheid van kansen en voor racismebestrijding (2000). Strijd tegen de
mensenhandel: Tussen beleid en middelen: De diepe kloof. Jaarverslag 1999 Brussel: Federale
Voorlichtingsdienst.



210 Mensenhandel; Eerste rapportage van de Nationaal Rapporteur

Centrum voor gelijkheid van kansen en voor racismebestrijding (2001). Strijd tegen de
mensenhandel: Beeldvorming van de mensenhandel en analyse van de rechtspraak. Jaarverslag
2000 Brussel: Federale Voorlichtingsdienst.

Cleiren, C.P.M. & Nijboer, J.F. (2000). Strafrecht; tekst en commentaar Deventer: Kluwer.

College van Procureurs-Generaal (1995). Handleiding aanpak van mensenhandel Z.pl.: OM.

College van Procureurs-Generaal (1999). Aanwijzing aanpak mensenhandel en andere vormen
van uitbuiting in de prostitutie Z.pl.: OM.

Commissie bestuursrechtelijke en privaatrechtelijke handhaving (1998). Handhaven op
niveau Deventer: W.E.J Tjeenk Willink.

De Opbouw (2000). Jaarverslag 1999 Utrecht: De Opbouw.

Derks, A. (1997): Trafficking of Cambodian Women and Children to Thailand Z.pl.: IOM/CAS.

De Rode Draad (2000). Jaarverslag 1999 Amsterdam: De Rode Draad.

De Rode Draad (2001). De lange mars & de vele struikelblokken Amsterdam: De Rode
Draad/FNV Bondgenoten.

Dijk, E.M.H. van & Savornin Lohman, P.M. de (2000). Externe Evaluatie Stichting Tegen
Vrouwenhandel Amsterdam: DSP.

Dijk, van, R., Rasing, Th., Tellegen, N. & Binsbergen, W. van (2000) Een schijn van voodoo;
Culturele achtergronden van de handel in Nigeriaanse meisjes voor de Nederlandse prostitutie: een
verkenning Leiden: Afrika-Studiecentrum.

DNP (z.jr.). Handboek prostitutie & mensenhandel Z.pl.: DNP.

ECPAT-Nederland (z.jr.). Informatiemap Commerciële seksuele uitbuiting van kinderen; een
wereldwijd probleem Nijmegen: ECPAT-NL.

Emancipatieraad (1996). Aanbevelingen voor een Internationale Gedragscode Vrouwenhandel,
die recht doet aan vrouwen (Advies nr. IV/48/96) Den Haag: Emancipatieraad. 

Esperanza (2000). Het terugkeerprogramma. Stichting Esperanza-Nederland. Periode: april
2000-april 2003 Amsterdam: Stichting Esperanza-Nederland.

Europol (2000). Europol Informatiefolder Den Haag: Europol.

Europol (1999). Trafficking in Human Beings. General Situation Report. Focussing on Sexual
Exploitation 1998 Den Haag: Europol.

Europol (2000). Trafficking in human beings. General Situation Report 1999. Open Version Den
Haag: Europol.



gebruikte literatuur 211

Europol (2001). Crime Assessment. Trafficking of human beings into the European Union Den
Haag: Europol.

Follmar, P. (2001). Combating Trafficking in Human Beings in the Republic of Moldova -
Analysis of Existing and Draft Legislation Hamburg: Council of Europe.

Franssen, M. (1994). Zicht op vrouwenhandel. Een methodiek van geïntegreerde begeleiding van
slachtoffers van vrouwenhandel Utrecht: STV.

Gelder, P. van (1998). Kwetsbaar, kleurig en schaduwrijk. Jongens in de prostitutie: een
verschijnsel in meervoud Amsterdam: Thela Thesis.

Gemeenteblad (2000). Nota prostitutiebeleid in Amsterdam (Bijlage O) Amsterdam:
Gemeente Amsterdam.

GG&GD (2000). Nieuwsbrief, 14 Amsterdam: GG&GD. 

Gushulak, B.D. & MacPherson, D.W. (2000). Health Issues Associated with the Smuggling
and Trafficking of Migrants. Journal of Immigrant Health, 2, 2.

Hamerlynck, R. (1993). De verdragsrechtelijke bescherming van de slachtoffers van de
internationale mensenhandel. Rechtskundig Weekblad, 33, pp. 1118-1124.

Haveman, R. (1997). Een prostitutieverbod voor de buitenlandse vrouw. Migrantenrecht 9-
10, pp. 195-199.

Haveman, R. (1998). Voorwaarden voor strafbaarstelling van vrouwenhandel Deventer: Gouda
Quint.

Haveman, R. (2000). Zonder bordeelverbod vrouwenhandel bestrijden. Proces 5/6, pp. 67-
71.

Haveman, R.H. & Wijers, M. (1992). Exploitatie van prostitutie en vrouwenhandel. NJB, 21,
pp. 664-669. 

Helm, Th. van der & Mens, L. van (1998/1999). Mobility in prostitution in the Netherlands
1998-1999 Amsterdam: EUROPAP.

Hoogendoorn, M. (1999). Kinderprostitutie in Nederland. Een onderzoek naar de aard en
omvang Den Haag: Terre des Hommes.

Horn, J.E. van, Bullens, R.A.R., Doreleijers, Th.A.H. & Jägers, M (2002). Aard en omvang
seksueel misbruik en prostitutie minderjarige allochtone jongens - een verkennend onderzoek
Amsterdam: Fora, VU Amsterdam.

Hughes, D.M. (2000). The Natascha trade: the transnational shadow market of trafficking
in women. Journal of International Affairs, 53, 2, pp. 1-18.



212 Mensenhandel; Eerste rapportage van de Nationaal Rapporteur

Hutjes, J.M. & Buuren, J.A. van (2002). De gevalsstudie - Strategie van kwalitatief onderzoek
Meppel: Boom.

IOM Quarterly Bulletin (April 2001). Trafficking in migrants Geneve: IOM.

International Organization for Migration (1996). Trafficking in women to Austria for sexual
exploitation Z.pl.: IOM.

International Organization for Migration/United Nations (2000). World Migration Report
2000 Z.pl.: IOM/UN.

International Organization for Migration (2001). Trafficking in unaccompanied minors for
sexual exploitation in the European Union Brussel: IOM.

Jörg, N. & Kelk, C. (1998). Strafrecht met mate (10e druk) Deventer: Gouda Quint.

Kangaspunta, K. (2001). Counter-Trafficking: the Palermo Protocol against Trafficking in
Persons and Beyond (Lezing ter gelegenheid van het 10 jarig bestaan van IOM Nederland,
Den Haag, 5 november 2001).

Kernteam Noord- en Oost-Nederland (2001). Algemene criminaliteitsbeeldanalyse Oost-
Europa Zwolle: Kernteam NON Afdeling Informatie/Unit Oost-Europa.

Kleemans, E.R., Berg, E.A.I.M. van den, & Bunt, H. van de (1998). Georganiseerde
criminaliteit in Nederland. Rapportage op basis van de WODC-monitor Den Haag: WODC.

Klerks, P., Naber, P., & Werf, J. van der (2000). Escort in Amsterdam. Een onderzoek naar aard
en omvang van escortservices in de gemeente Amsterdam Den Haag: Eysink Smeets & Etman.

Knaapen, R. (2001). Rapportage van het project Netwerk Opvang Slachtoffers van
Mensenhandel Z.pl.: Samenwerkingsproject regio Brabant Noord.

Kool, R. & Moerings, M. (2001). De Wet Terwee. Evaluatie van juridische knelpunten Deventer:
Gouda Quint.

Kootstra, T. (1996a). Background study on basic principles for a code of conduct within the
member states of the European Union to prevent and combat traffic in women Utrecht: STV.

Kootstra, T. (1996b). One year La Strada. Results of the First Central and East European
Program on Prevention of Traffic in Women Z.pl.: La Strada.

Korf, D.J., Nabben, T. & Schreuders, M. (1996). Roemeense trekvogels. Nieuwkomers in de
jongensprostitutie Amsterdam: Thesis Publishers.

Korteweg, E. (2001). Werkplan zorgcoördinatie slachtoffers vrouwenhandel in Amsterdam
Amsterdam: HVO Querido sector maatschappelijke opvang De Roggeveen.

La Strada (1999). Prevention of Traffick in Women in Central and Eastern Europe Utrecht: La
Strada.



gebruikte literatuur 213

Lederer, L.J. (2001). Human Rights Report on Trafficking in Women and Children; a Country by
Country Report on a Contemporary Form of Slavery Washington: The Protection Project,
School of Advanced International Studies, Johns Hopkins University.

Lune, G. van (1997). De fuik als opvangnet - een verkenning naar de achtergronden en oorzaken
van jeugdprostitutie Groningen: Rijksuniversiteit Groningen, Vakgroep Sociologie.

Luykx, F. & Soest, S. van (1999). Inventarisatie prostitutie en mensenhandel in Nederland, 1999
Zoetermeer: Werkgroep prostitutie en mensenhandel/CRI Zoetermeer.

Ministerie van Justitie, Ministerie van Binnenlandse Zaken en Koninkrijksrelaties & VNG
(1999). Handboek lokaal prostitutiebeleid Den Haag: Ministerie van Justitie/Ministerie van
BZK/VNG.

Morrisson, J. & Crosland, B. (2000). The trafficking and smuggling of refugees; the end game in
European asylum policy? UNHCR Policy Research Unit.

NAPS (2001). Nationaal Actieplan Aanpak van seksueel misbruik van kinderen Den Haag:
Ministerie van Justitie.

National Criminal Investigation Department (1999). Trafficking in women Stockholm:
NCID.

National Criminal Investigation Department (2001). Trafficking in women. Situation report no
3 January 1 - December 31 2000 Stockholm: NCID.

Nederlandse Politie (1998). Beleidsplan Nederlandse Politie 1999-2000 Den Haag: Ministerie
van Justitie/Ministerie van Binnenlandse Zaken en Koninkrijksrelaties

Nelen, J. & Sabee, V. (1998). Het vermogen te ontnemen. Evaluatie van de ontnemingswetgeving
- eindrapport Den Haag: WODC.

Nijnatten, C. van & Klein Wassink, F. (2000). Hulpverlening aan minderjarige prostituées.
Nederlands Tijdschrift voor Jeugdzorg, 4, pp. 16-23.

Norwood, R. (1985). Women who love too much. A life-changing book for women London:
Robin Norwood.

VN Forum (2000/4). NVVN Redactioneel. Nieuw Universeel Verdrag ter bestrijding van
gedwongen prostitutie door vrouwen en meisjes  Leidschendam: VN Forum/MeesterDruk.

O'Neill-Richard, A. (2000). International Trafficking in Women to the United States: a
contemporary manifestation of slavery and organized crime Z.pl.: Center for the Study of
Intelligence.

Outshoorn, J. (2000). Legalizing Prostitution as Sexual Service: the Case of the Netherlands
European Consortium for Political Research. Kopenhagen ECPR Joint Sessions, WS 12.



214 Mensenhandel; Eerste rapportage van de Nationaal Rapporteur

Oviawe, P. & Iyare, J. (1999). Handel in Nigeriaanse meisjes naar Nederland Amsterdam:
NDMN/Terre des Hommes.

Pauw, F. de (2001). Handel in mensen Leuven: Freddy de Pauw en Uitgeverij Davidfonds NV.

PBAM (1998). Beleidsadvies voorkoming en bestrijding van mensenhandel: een eenduidige
aanpak Z.pl.: PBAM.

Pearson, E. (2001a). Human Rights and trafficking in persons: a handbook Bangkok: GAATW.

Pearson, E. (2001b) The need for effective witness protection in the prosecution of traffickers: a
human rights framework for witness protection (Paper presented at the First Pan-African
Regional Conference on Traffiking in Persons, Abuja, Nigeria 19-23 February 2001).

Poel, S. van der (1991). In de Bisnis. Professionele jongensprostitutie in Amsterdam Arnhem:
Gouda Quint.

PPM/DNP (1999). Projectplan prostitutie/mensenhandel Z.pl.: PPM/DNP.

PPM/DNP (2001). Voorstel Operationeel Overleg Mensenhandel Zoetermeer: PPM/DNP.

Procureurs-Generaal (1989). Richtlijnen voor de opsporing en vervolging van vrouwenhandel
Z.pl.: OM.

Prostitutie Maatschappelijk Werk (1999). Spoorboekje voor degenen die in contact komen met
mogelijke slachtoffers van mensenhandel Rotterdam: Stichting Humanitas Thuiszorg en
Maatschappelijke Dienstverlening.

Riet, F.J. van ‘t (2000). Bronnenboek 2000. Inventarisatie van gegevensbronnen met betrekking
tot criminaliteit Den Haag: Ministerie van Justitie.

Rijken, C. (2000). Van asielzoekster tot prostituee Nemesis, 1, pp. 4-11.

Rikskriminalpolisen (1999). Handel med kvinnor. Lägesrapport juni 1999 Stockholm:
Rikskriminalpolisen.

Rikskriminalpolisen (2000). Lägesrapport 2. 1 juli - 31 dec 1999 Stockholm:
Rikskriminalpolisen.

Rikskriminalpolisen (2001). Lägesrapport 3. 1 jan - 31 dec 2000 Stockholm:
Rikskriminalpolisen.

Ruyver, B. de, Eeckhoutte, W. van, Impe, K. van, Somere, P. de & Elcour, M. (1999).
Mensenhandel doorgelicht. De Filippijnen als casestudy Antwerpen-Apeldoorn: Maklu.

Ruyver, B. de & Siron, N. (2001). Trafficking in migrants from a EU-Perspective Ghent: Ghent
University, Research Group Drug Policy, Criminal Policy and International Crime.



gebruikte literatuur 215

Samenwerkende (internationale) NGO's (2001). NGO Recommendations on the EC Proposal
Combatting trafficking in human beings (COM(2000)854 final/2).

Scala c.s. (1999). Sociale Kaart Mensenhandel Rotterdam-Rijnmond Rotterdam: Scala c.s.

Schalken, T.M. & Pronk, M. (2001). Over joint investigation teams, Europol en het toezicht
op hun gezamenlijke acties. Delikt en Delinkwent, Tijdschrift voor Strafrecht 31, 8, pp. 831-846.

Scharlaken Koord (2000). Beware of loverboys Amsterdam: Scharlaken Koord.

SGBO (2001). Gemeentelijk prostitutiebeleid na opheffing van het algemeen bordeelverbod -
Inventarisatie van de stand van zaken Den Haag: Sector Document Processing VNG.

Shamim, I. (2001). Mapping of missing, kidnapped and trafficked children and women:
Bangladesh Perspective Geneva: IOM.

Stichting Tegen Vrouwenhandel (1994a). Keerzijde 3 & 4 Utrecht: STV.

Stichting Tegen Vrouwenhandel (1994b). Schotten en dwarsverbanden 1992-1994 Utrecht:
STV.

Stichting Tegen Vrouwenhandel (1999). Cliëntenregistratie 1999 Utrecht: STV.

Stichting Tegen Vrouwenhandel (2000). Signalen en tendensen inzake vrouwenhandel Utrecht:
STV.

Stichting Tegen Vrouwenhandel (2001). Jaarverslag 2000 Utrecht: STV.

Tampep (1995/1996). Final report June ‘95/June ’96 Z.pl.: Tampep.

Terre des Hommes (1999). Terre des Hommes Jaarverslag 1998 Den Haag: Terre des
Hommes.

Terre des Hommes (2000). Terre des Hommes Jaarverslag 1999 Den Haag: Terre des
Hommes.

Terpstra, J. & Dijke, A. van (2001). Asja: Nieuw leven! Nieuwe kansen! Leeuwarden: Asja
Dagvoorziening.

Transparancy International (2001). Global Corruption Report Berlijn: Transparancy
International.

US State Department (2001). First annual report on trafficking in persons Washington DC:
US State Department.

Vellinga, F.R. (1999). West-Afrikaanse AMA's: vermist, maar ook gemist? Apeldoorn: Politie
Noord- en Oost-Gelderland.



216 Mensenhandel; Eerste rapportage van de Nationaal Rapporteur

Ven, N. van de & Neefe, M. (1998). Inventarisatie stand van zaken prostitutie en mensenhandel
in Nederland (versie 2) Zoetermeer: KLPD.

Venicz, L. & Vanwesenbeeck, I. (1998). Aard en omvang van (gedwongen) prostitutie onder
minderjarige (allochtone) meisjes Utrecht: NISSO.

Venicz, L. & Vanwesenbeeck, I. (2000) Er gaat iets veranderen in de positutie; De sociale positie
en het psychosociaal welzijn van prostituees in prostitutiebedrijven voorafgaand aan de opheffing
van het bordeelverbod Utrecht: NISSO.

Venicz, L. c.s. (2000) Trends in prostitutie en beleid; de tweede rapportage van de Profeitstudie
Amsterdam: mr. A. de Graaf Stichting.

Vennix, P., Mens, L. van, Lavina, D., Hof, M. van t’., Vanwesenbeeck, I. & Horn, F. ten,
(2000). Klanten van transgenders. HIV-preventie, seksueel gedrag en seksuele netwerken van
klanten van transgenders op de tippelzones van Amsterdam en Rotterdam Utrecht:
NISSO/Stichting SOA-bestrijding/De Rode Draad/GGD Rotterdam/KUB.

VER (2000/2001). Nieuwsbrief, januari 2000 t/m oktober 2001 Apeldoorn: VER. 

Vereniging Exploitanten Relaxbedrijven (2001/2002). De V.E.R. de statuten en de
doelstellingen Versie 2001/2002 Z.pl.: VER.

Verhees, G. & Holla, P. (1994). Protocol Vrouwenhandel Z.pl.: z.uitg.

Visser, J.H., Oomens, H.C.D.M. & Boerman, F.A. (2000). Prostitutie in Nederland in 1999
Amsterdam: Mr A. de Graaf Stichting.

Visser, J.P. & Zevenbergen, R.G. van (2001). Illegale tewerkstelling verkend Den Haag:
Ministerie van Sociale Zaken en Werkgelegenheid.

Vocks, J. & Nijboer, J. (1999). Land van belofte. Een onderzoek naar slachtoffers van
vrouwenhandel uit Centraal- en Oost-Europa Groningen: Rijksuniversiteit Groningen,
Vakgroep Strafrecht en Criminologie.

Vries, P. de (1997). Kuisheid voor mannen, vrijheid voor vrouwen Hilversum: Uitgeverij
Verloren.

Werkgroep Kinderporno en Kinderprostitutie in Nederland (1998). Kinderporno en
kinderprostitutie in Nederland. De stand van zaken Utrecht: Childright/Transact.

Werkgroep Religieuzen Tegen Vrouwenhandel (2000). Verslag van de jaren 1997 1998 1999
Bennebroek/Roermond: WRTV.

Wijers, M. (1988). Bestrijding van vrouwenhandel in Nederland. In: Vleuten, N. van der
(red.) Vrouwenhandel. Tussen migrant en handelswaar Socialistische fractie Europees
Parlement.



gebruikte literatuur 217

Wijers, M. (1996). Vrouwenhandel en de overheid - de oplossingsstrategieën kritisch
bezien. Justitiële Verkenningen, 22, 1, pp. 8-25. 

Wijers, M. & Lap-Chew, L. (1999). Trafficking in women, forced labour and slavery-like
practices in marriage, domestic labour and prostitution Utrecht: STV.

Wilzing, J. (2001). Een voor allen, allen voor een. De ketenbenadering van de aanpak
mensenhandel Zwolle: Politie IJselland.

Wolthuis, A. & Blaak, M. (2001). Trafficking in children for sexual purposes from Eastern
Europe to Western Europe; An exploratory research in eight Western European receiving
countries Amsterdam: Ecpat Europe Law Enforcement Group.





1 De volgorde is, per categorie van activiteiten, grotendeels chronologisch bepaald. 
2 Met sommige van de vermelde personen en instanties werd meermalen overlegd, soms ook in

andere gesprekssamenstellingen.

Bijlage 1 Activiteitenoverzicht BNRM tot en met 20011

1 Gesprekken, bijeenkomsten en werkbezoeken (Nederland)2

1.1 Politie/KMAR
Dhr. J. Wilzing (korpschef politie IJsselland, portefeuillehouder mensenhandel), dhr. M.
Schouten (projectmanager PPM/DNP), dhr. P. Aalbersberg (Kernteam NON)
CRI: mw. J. Vollebregt (beleidsadviseur mensenhandel), dhr.T. Erents (recherche
adviseur, project kinderporno)
Dhr. R. Coster (voorzitter PPM/DNP)
Politie Rotterdam: dhr. P. van de Witte (portefeuillehouder zeden, korpsleiding
Rotterdam-Rijnmond), dhr. S. de Wilde (projectleider mensenhandel/mensenmokkel)
KLPD, afdeling O&A: dhr. M. Grapendaal (hoofd), mw. E. van Dijk
(onderzoeker/projectleider), mw. S. van Soest (onderzoeksmedewerker)
IAM: dhr. L. Ijzerman (hoofd), dhr. H. Sterk (informatiemakelaar), mw. J. Vollebregt
(beleidsadviseur mensenhandel)
Kmar: dhr. P. Vos (hoofd sectie recherchezaken, afdeling operatiën)
Bureau I&A aan de Grens, Kmar Schiphol: dhr. A. Lub, dhr. W. Hamelink 
Politie Kennemerland, Bureau IJmuiden: dhr. J. de Jong
Politie Kennemerland en politie Haaglanden: presentatie ‘Loverboys’
Politie Haaglanden: dhr. F. Jaspers, mw. I. Bakker: briefing Loverboy-zaak
‘AMA-team’: dhr. J. Bijen (informatie-coördinator IAM), mw. I. Zinnemers
(projectrechercheur kernteam NON-UMS)
Politie Amsterdam-Amstelland, Sociale jeugd en zedenpolitie: mw. M. Huls
(projectleider)
Stuurgroep PPM/DNP: dhr. W. Deetman (voorzitter), dhr. A. Vast, dhr. J. Wilzing, dhr. R.
Coster (secretaris)
Kmar, Schiphol: dhr. W. van de Water (hoofd grensbewaking), dhr. A. Lub, dhr. W.
Hamelink (Bureau I&A aan de grens), ontvangst en begeleiding (Bureau I&A aan de
grens)
LSOP: mw. F. Goutbeek (medewerker vakgroep jeugd en zeden), dhr. H. Werson
(gastmedewerker, tevens rechercheur Brabant ZO)

1.2 Openbaar Ministerie
College van Procureurs-Generaal: dhr. T. van Daalen, dhr. J. Hulsenbek
Parket-Generaal: dhr. M. Mak (medewerker bestuurlijke informatievoorziening)
Parket-Generaal: dhr. J. Simonis (voorlichtingsdienst OM)
Parket-Generaal: dhr. O. Laumen (stafmedewerker)
Arrondissementsparket Amsterdam: mw. R. Vorrink (contactofficier mensenhandel) 
Landelijk Parket: dhr. H. Holthuis (hoofd)



220 Mensenhandel; Eerste rapportage van de Nationaal Rapporteur

Landelijk Parket: dhr. J. Hoekman (medewerker bestuurlijke en juridische zaken)
Landelijk Parket: dhr. F. Gelissen (officier van justitie)
Landelijk Parket: mw. P. van der Molen-Maesen (landelijk coördinerend officier van
justitie mensensmokkel )
International Association of Prosecutors: dhr. H. Marquart Scholtz (secretary general)
Landelijk Parket: mw. J. van Gelder (landelijk officier mensensmokkel, mensenhandel en
kinderporno), mw. F. de Groot (beleidsmedewerkster)

1.3 Hulpverleners, belangenbehartigers en NGO’s
ECPAT en DCI: dhr. Th. Noten (ECPAT), mw. A. Wolthuis (DCI) 
Eliashuis: mw. A. van den Brink (directeur)
Novib en Humanitas: mw. D. Appels (Novib), mw. S. Claasen en mw. E. Berman
(Humanitas) 
STV: mw. A. van der Meer (interim-manager), mw. W. van Vree (hulpverleenster)
WRTV: mw. M. Keesen (voorzitter), mw. J. den Dulk (vice-voorzitter), mw. I. van der Kar
(secretaris)
Tampep: mw. L. Brussa (coördinator), mw. H. Mongard (medewerker)
Pretty Woman: mw. M. Kamerbeek (projectleider)
Asja: mw. T. Teenenga (directeur), mw. B. de Boer (casemanager STV) 
PIC: mw. M. Majoor
Vluchtelingenwerk Nederland: dhr. P. van Geel (hoofd beleid), mw. Wijn-Maatman
(senior beleidsmedewerker mensensmokkel)
Intersectoraal Schakelstation: mw. M. van Keulen
Federatie Opvang en STV: mw. R. Beers (beleidsfunctionaris), mw. M. de Cock (ICT
specialist) en mw. M. Albrecht (projectleider STV)
Stichting Prostitutie Projecten: mw. Teunissen (directeur) 
Mr. De Graaf Stichting: dhr. J. Scholtes (directeur), mw. G. van Doorninck
(beleidsmedewerkster)
Terre des Hommes: mw. M. Hoogendoorn e.a.
Esperanza, Bureau Amsterdam
Scharlaken Koord: mw. N. van Staalduinen
NDMN: dhr. P. Oviawe
IOM-Nederland: dhr. R. Spitz (manager programs & policy), mw. M. Brons
(beleidsmedewerkster programma- ontwikkeling)
Buro voor rechtshulp Rotterdam: mw. M. Rademaker (advocaat en procureur), mw. I.
Meier

1.4 Overheden
Ministerie van Justitie, DGIAV: mw. E. Bleeker 
Ministerie van Justitie, Kenniscentrum Wetsevaluatie: dhr. G. Veerman
Ministerie van Justitie, DGRH: dhr. A. Clijnk
Ministerie van Justitie, DGWRR: dhr. J. Wiarda
NAPS: dhr. H. van de Stolpe (DGRH), mw. M. van Oostveen (DGPJS)
AIV-Commissie Mensenrechten: dhr. C. Flinterman (voorzitter), mw. C. von Benda-
Beckman-Drooglever Fortuijn (vice-voorzitter), mw. M. Koers (lid), dhr. T. Oostenbrink
(secretaris)



bijlage 1: activiteitenoverzicht bnrm tot en met 2001  221

Gemeente Amsterdam: dhr. S. Patijn (burgemeester), dhr. K. Lacet (teamleider van Traa-
team/wallenproject), mw. N. Corba (beleidsmedewerker OOV)
IND: dhr. H. Handgraaf (bureau bijzondere zaken, specialist mensenhandel), mw. G. Sert
(afdeling uitvoeringsbeleid), dhr. R. Hesseling (teamleider mensensmokkel informatie
groep)
Dhr. R. Coster (voorzitter PPM/DNP), dhr. A. Clijnk (DGRH, Ministerie van Justitie),
mw. A. Daalder (WODC)
Ministerie van Justitie, HON: mw. Y. van Veldhoven (DGRH)
Ministerie van Justitie: dhr. A. Korthals (minister)
Ministerie van Justitie, projectgroep evaluatie prostitutiebeleid: dhr. H. Klaasen
(projectleider), mw. A. van der Wal (projectmedewerker)
Vaste Commissie voor Justitie van de Tweede Kamer: mw. W. Swildens-Rozendaal
(voorzitter; PvdA), dhr. J. Wijn (CDA), mw. J. Belinfante (PvdA), dhr. J. de Wit (SP), dhr.
J. Niederer (VVD), dhr. G. van Oven (PvdA), mw. F. Halsema (GL), dhr. J. Hoekema
(D66), mw. N. Albayrak (PvdA), mw. M. Pé (griffier), mw. Stalen (assistent-griffier)
Ministerie van Defensie: dhr. B. Dedden (brigade-generaal sous chef operatiën
defensiestaf), dhr. Graaf (defensiestaf)
Ministerie van Sociale Zaken en Werkgelegenheid: mw. A. Verstand-Bogaert
(staatssecretaris), mw. C. Hille (beleidsmedewerker)
Ministerie van Buitenlandse Zaken: mw. R. Jones-Bos (ambassadeur mensenrechten)
Ministerie van Buitenlandse Zaken, DSI/VR: mw. B. ten Tusscher (hoofd), mw. P.
Pechaczek (senior beleidsmedewerker)
Ministerie van Buitenlandse Zaken, politieke en juridische zaken: dhr. S. Kaasjager
Ministerie van Justitie: dhr. H. Borghouts (secretaris-generaal)
Ministerie van VWS: mw. W. Hazebroek (vrouwenopvang en prostitutie)
Ministerie van Buitenlandse Zaken: dhr. L. Veer (plv. directeur DPV)
Ministerie van Buitenlandse Zaken, DSI/VR: mw. H. Mingoen (senior
beleidsmedewerker), mw. R. Emmerink (beleidsmedewerker)
Ministerie van Justitie: mw. E. Kalsbeek (staatssecretaris)

1.5 Onderzoekers/wetenschappers
NSCR: dhr. G. Bruinsma (directeur) 
Mw. L. Venicz (freelance onderzoeker)
WODC: dhr. G. Terlouw (onderzoeker)
WODC: mw. K. van Leeuwen-Burow (victimology site)
WODC: dhr. E. Kleemans, mw. M. Brienen (onderzoekers)
WODC: dhr. P. Verrest (onderzoeker)
Katholieke Universiteit Brabant: mw. C. Rijken (onderzoeker)
Universiteit Leiden, faculteit der rechtsgeleerdheid: dhr. R. Haveman
Project HON: dhr. P. van Reenen (consultant) 
Clara Wichmann Instituut: mw. M. Wijers (onderzoeker)
Mw. W. Sorgdrager (project-adviseur UNICRI)



222 Mensenhandel; Eerste rapportage van de Nationaal Rapporteur

3 Periodieke overlegsituaties die vanuit BNRM structureel werden bijgewoond zijn voorzien van
een *. 

1.6 Bijeenkomsten bijgewoond in Nederland 3 
*PPM/DNP
*Monitoringsoverleg Prostitutie
*Bijeenkomsten portefeuillehouders mensenhandel OM
Bijeenkomst Stuurgroep PPM/DNP
Bijeenkomst Landelijk Prostitutie Overleg
*Begeleidingscommissievergaderingen Kindersextoerisme
*Begeleidingscommissievergaderingen Sociale Positie van Prostituees
*Begeleidingscommissievergaderingen Monitor prostitutiebeleid 2001
*Leescommissievergaderingen Opsporingsonderzoeken mensenhandel
Delegatie hulpverleners Bosnië-Herzegovina/Stichting TVO: mw. S. Tahakema
(medewerker TVO)
Bijeenkomst IND-contactfunctionarissen mensenhandel: mw. G. Sert (voorzitter), mw. E.
Bleeker (DGIAV), dhr. T. Weerts (teamcoördinator mensenhandel Vreemdelingendienst
politie Brabant-Noord), mw. A. van Loon (IND regio Zuid-Oost), mw. J. van de
Boomgaard (IND regio Noord-Oost), mw. P. van Essen en mw. M. van der Weel (IND
regio Noord-West), mw. M. van Ommen (IND regio Zuid-West)
Bijeenkomst coördinatoren La Strada 
Expertmeeting Escort HON
Prostitutieberaad Amsterdam
Bijeenkomst Netwerk bestrijding vrouwenhandel Amsterdam

1.7 Bezoeken en delegaties uit het buitenland 
ODCCP: dhr. J. van Dijk
München: mw. G. Ponnath (juriste migrantenbeleid)
Zweedse ambassade: mw. L. Bjuggstam (second secretary)
Amerikaanse Ambassade: dhr. P. Kosnett (chief, global issues section), mw. M. Gronheid
(medewerker)
Oekraïense delegatie La Strada
UNDCP: dhr. S. Raddy 
UK Immigration Service: dhr. G. Leese (chief immigration officer)
Italiaanse overheidsdelegatie: mw. K. Bellillo (minister of equal opportunities), mw. M.
Giammarinaro (chief legislative office), mw. A. di Pietro (chief press office), mw. V. Tola
(head social policies office), mw. M. Virgilio (legal advisor), dhr. L. Sannier (charge
d’affairs Italian embassy), dhr. G. Cavagna (first secretary Italian embassy)
Delegatie van Poolse officieren van Justitie: mw. J. Grabowska (OM Warsaw), dhr. M.
Mackowiak (OM Poznan), dhr. J. Szymanski (national prosecutor’s office Warsaw), mw.
I. van de Meene (Nederlands Helsinki Comité)
UK Home Office: dhr. G. Lamb
Ierse ambassade: dhr. J. Swift (ambassadeur)
Dhr. B. de Ruyver (adviseur mensenhandel Belgische regering)
Australische ambassade: dhr. P. Hussin (ambassador), mw. S. McCourt (second secretary)
UK National crime squad: dhr. D. Pryde (detective superintendent), mw. C. Howard



bijlage 1: activiteitenoverzicht bnrm tot en met 2001  223

Oekraïnse delegatie rechterlijke macht: mw. I. Zaretskaya (senior prosecutor, general
prosecutor’s office, international law department), dhr. Y. Strekalov (judge Supreme
Court), mw. O. Gorbunovea (IOM, Kiev)
CICP: mw. J. Goodey (onderzoeker)
UNICRI Global programme against trafficking in human beings: mw. A. Aronowitz
(onderzoeker)
Anti-Slavery International: mw. Pearson (trafficking programme officer en onderzoeker)
en dhr. Moens (Payoke) 
Europol: dhr. B. Clarberg (Illegal immigration and trafficking in human beings group)
Europol: dhr. G. Morgan (Intelligence analysis department, Crime analysis unit)

2 Internationale werkbezoeken en bijeenkomsten

2.1. Werkbezoeken in het buitenland 
Werkbezoek België - Subcommissie Mensenhandel en Prostitutie van de Belgische

Senaat: mw. E. Thijs, dhr. P. Wille, dhr. E. Gardinael, dhr. H.
van Hevele

- Europees Parlement: mw. P. Sörensen
- Centrum voor Gelijkheid van Kansen en voor

Racismebestrijding: mw. S. Cluedtz
- Payoke: dhr. B. Moens, mw. Y. Grenson
- IOM Brussel: dhr. P. von Bethlenfalvi (hoofd), dhr. L. de Boeck

(hoofd selective migration section, mw. A. Araujo-Forlot
(selective migration section)

- Conference Strategies of the EU and the VS in combating
transnational organized crime (Gent); dhr. D. Steenhuis, dhr. J.
van Dijk, dhr. B. de Ruyver, dhr. S. Zhang, dhr. I. Rzeplinska,
mw. A. O’Neil, mw. N. Siron

- Dhr. S. Brammertz (nationaal magistraat mensenhandel), mw.
S. Wirtz (Le Nid en Ecpat België)

- Gemeente Antwerpen: mw. M. Enghien
- Politie Antwerpen: o.a. dhr. S. Swartele
- Federale politie, cel mensenhandel: dhr. W. Bontinck, dhr. P.

Huybrechts



224 Mensenhandel; Eerste rapportage van de Nationaal Rapporteur

Werkbezoek
Duitsland

- dhr. N. Mastenbroek (Ambassaderaad politie- en
justitieaangelegenheden in Berlijn)

- Bundeskriminalamt: dhr. B. Roßbach, mw. H. Rall
- Der Bundesweite Arbeitsgruppe Frauenhandel: mw. R.

Augstein en dhr. T. Kruse (Bundesministerium für Familie,
Senioren, Frauen und Jugend), dhr. B. Roßbach en mw. H. Rall
(Bundeskriminalamt), mw. Ackerman (Solwodi), mw. P.
Teimoori en mw. B. Uhl (KOK), mw. F. Strack (Hydra), mw.
C. Howe (Agisra), mw. S. Schumacher
(Bundesjustizministerium)

- Bundesweiter Koordinierungskreis gegen Frauenhandel und
Gewalt an frauen im Migrationsprozess (KOK): mw. P.
Teimoori (nationaal coördinator), mw. B. Uhl (internationaal
coördinator), mw. F. Strack (NGO Hydra)

- Landeskriminalamt Berlin en Officieren van Justitie; dhr. H.
Burgfeldt (polizeipräsident), dhr. H. Koschny
(kriminaldirector/leiter des Referates organisierte
Kriminalität), dhr. Cloidt (OvJ), mw. Leister (OvJ)

Werkbezoek Dienst
voor het
Strafrechtelijk
Beleid, België

Mw. D. Reynders (adviseur-generaal), dhr. F. Gazan (adjunct
adviseur-generaal), dhr. L. Sempot, mw. C. de Craim (adjunct
adviseur), mw. L. Conings

2.2 Internationale werkbijeenkomsten
Cross Chanel
Intelligence
Conference

Politievertegenwoordigers uit België, Engeland, Frankrijk en
Nederland (Brugge, 10 januari 2001)

2nd Meeting of the
Interpol Working
Group on
Trafficking in
Woman

Werkgroep (in het kader van de ontwikkeling van een ‘trafficking
manual’) (Den Haag, 17 oktober 2001)

CICP Expert consultation on trafficking in human beings (in het kader
van de ontwikkeling van een ‘toolkit trafficking’) (Wenen, 10-11
december 2001)

Raad van Europa Expertmissie in het kader van het project Criminal Law reform
trafficking in human beings (Chisinau, 12-14 december 2001)



bijlage 1: activiteitenoverzicht bnrm tot en met 2001  225

4 Bijeenkomsten waar door BNRM een bijdrage werd geleverd in de vorm van een presentatie zijn
voorzien van een *.

3 Congressen, symposia en overige activiteiten

3.1 Congressen, symposia, studie(mid)dagen en lezingen 4

ODCCP Tenth United Nations congress on the prevention of crime
and the treatment of offenders (Wenen, 10-17 april 2000)

International Association of
Prosecutors

5th Annual conference & general meeting (Kaapstad, 2-10
september 2000). Thema: mensenrechten

Stichting Humanitas
Rotterdam

Themamiddag: Alleenstaande minderjarige asielzoekers en
prostitutie: achtergronden en aanknopingspunten voor
hulpverlening (Rotterdam, 19 september 2000)

UN Ad hoc committee on the
elaboration of a convention
against transnational
organized crime

Laatste fase van de onderhandelingen over het Verdrag
inzake transnational organised crime en bijbehorend
Protocol inzake mensenhandel (Wenen, 3-5 oktober
2000)

STV (in het kader van bezoek
van Oekraïense delegatie)

Lezing dhr. R. Haveman (Driebergen, 25 oktober 2000)

Universiteit Leiden Lezing dhr. A. Rouvoet (Tweede Kamerlid Christen
Unie/RPF): De overheid als zedenmeester (Leiden, 6
november 2000)

Federatie Opvang Themadag: De maatschappelijke opvang en vrouwen met
een onzekere verblijfstitel (Utrecht, 23 november 2000)

*ODCCP First International seminar on trafficking in human beings
(Brazilia) en aansluitend werkbezoek aan IBISS (Rio de
Janeiro) (Brazilië, 28-29 november 2000)

IOM Roundtable discussion on trafficking in human beings/
STOP project on fight against trafficking of
unaccompanied minors in the EU member states (Den
Haag, 28 november 2000)

Directorate of Aliens and
Borders in Madrid

Seminar Illegal immigration, trafficking in human beings for
the purpose of sexual exploitation of women and minors
(Madrid, 28-30 november 2000)

WODC Presentatie SiBaNet (Den Haag, 12 december 2000)
LSOP/WODC Studiemiddag Misbruik van jongeren: preventie en toezicht

(Den Haag, 14 december 2000)
De Rode Draad/PIC/Clara
Wichmann Instituut

Discussiebijeenkomst over Sekswerk (Amsterdam, 18
januari 2001)

Humanitas/Novib Ronde tafelbijeenkomst Bonded Labour (Den Haag, 6
februari 2001)

*Kerk en Wereld Werkdag tegen vrouwenhandel (Driebergen, 19 maart
2001)

*Europol Expert meeting on trafficking in human beings for the
purpose of sexual exploitation (Den Haag, 21-22 maart
2001)



226 Mensenhandel; Eerste rapportage van de Nationaal Rapporteur

IOM Panel debate Trafficking in human beings policy and
legislative reforms at EU level (Brussel, 28 maart 2001)

Directorate-General Justice
and Home Affairs of the
European Commission

EU Forum on the prevention of organised crime
(Brussel, 17-18 mei 2001)

*Cross Chanel Intelligence
Conference

Jaarlijkse plenaire bijeenkomst (Newmarket, 17-18 mei
2001)

ECPAT Expertmeeting Ecpat Europe law enforcement group
(Brussel, 18 mei 2001)

Belgische Senaat Studiedag Een krachtig optreden (Brussel, 29 juni 2001)
*International Association of
Prosecutors

6th Annual conference of prosecutors, tevens diverse
ontmoetingen met/bezoeken aan instanties en
organisaties op het terrein van prostitutie en
mensenhandel (Sydney/Canberra, Australië, 30 augustus
- 10 september 2001)

European Society of
Criminology (ESC) 

Eerste congres (Lausanne, 6-8 september 2001)

Politie Haaglanden Presentatie registratiesysteem HKS (Den Haag, 20
september 2001)

De Rode Draad Werkconferentie over de positieverbetering van de
prostituee Het is d’r op of d’r onder (Amsterdam, 1
oktober 2001)

ODIHR/Ministerie van
Buitenlandse Zaken Berlijn

Europe against trafficking in persons (Berlijn, 15-16 oktober
2001)

WODC Immigratie - tussen beleid en werkelijkheid (Ede-
Wageningen, 25 oktober 2001)

*IOM Orderly migration conferentie (Den Haag, 5 december
2002)

IAM/UMS Mensensmokkel in beeld, politiesymposium (Huizen, 15
november 2001)

*VER Tienjarig jubileum van de VER (Baarn, 20 november
2001)

NAPS Seksueel misbruik van kinderen - de ketenaanpak nader
beschouwd, regionale werkconferentie (Zwolle, 22
november 2001)

*Metropolis Human trafficking and border control, workshop in het
kader van de Sixth international metropolis conference
(Rotterdam, 26-30 november 2001)

 ISS Obstacles and strategies towards international justice, peace
and security after 11 September – Conference on justice and
accountability (Den Haag, 5-6 december 2001)

Studiecentrum Kerckebosch Studiedag 5 jaar na van Traa (Amsterdam, 13 december
2002)



bijlage 1: activiteitenoverzicht bnrm tot en met 2001  227

3.2 Overige activiteiten
Arrondissementsrechtbank Den
Haag

Bijwonen terechtzitting

Gerechtshof Amsterdam Bijwonen terechtzitting
Politie Amsterdam-Amstelland Meelopen politiecontroles

prostitutiegelegenheden
Politie Rotterdam Training opsporingsambtenaren; proefrechtbank
Promoteam Bureau Hoefkade Den
Haag 

Meelopen dienst politie Haaglanden

Politiebureau Beursstraat
Amsterdam

Meelopen politiecontroles raamprostitutie
Amsterdamse Wallen

Vaste Commissie voor Justitie van de
Tweede Kamer

Bijwonen AO inzake prostitutiebeleid

Tijdschrift voor Criminologie Gastredacteurschap themanummer
Mensensmokkel en mensenhandel





Bijlage 2 Deelnemers aan de integratienetwerken

Het integratienetwerk Rotterdam-Rijnmond:
- STV;
- Prostitutie Maatschappelijk Werk van de Stichting Humanitas;
- Bureau Vrouwenopvang Rotterdam;
- Vrouwen Opvang Rijnmond (inmiddels opgegaan in Vrouwenopvang Rotterdam);
- Stichting Opvanghuis Mensen In Knelsituaties (SOMIK);
- Het Leger des Heils (The Village en Zij aan zij);
- Noodopvangcentrum Vlaardingen en Tijdelijk Wonen Elckerlyc;
- Buro voor Rechtshulp (Zuid).

Het integratienetwerk Amsterdam:
- STV;
- HVO De Roggeveen; 
- HVO De Huiskamer;
- GG&GD, vertrouwensvrouw (migranten)prostitutie;
- Stichting Vrouwenopvang Amsterdam/Het Eliashuis;
- Gemeente Amsterdam, afdeling Openbare Orde en Veiligheid;
- Gemeente Amsterdam afdeling Maatschappelijke en Gezondheidszorg;
- Jeugd- en Zedenpolitie, team vrouwenhandel en prostitutie;
- Immigratie- en Naturalisatiedienst;
- Vreemdelingenpolitie;
- Openbaar Ministerie.
  
Het integratienetwerk Groningen:
- STV;
- Stichting Toevluchtsoord;
- Hospitium den Eikelaar;
- Stichting Jeugdzorg Groningen;
- Bureau Slachtofferhulp;
- Stichting Maatschappelijke en Juridische Dienstverlening;
- Stichting Welzijn Westerkwartier;
- Regiopolitie Groningen (ZwaCri);
- GGD Groningen.

Het integratienetwerk Noordoost-Brabant:
- STV;
- Stichting Maatschappelijk Dienstverlening regio Den Bosch (Stichting MADI);
- Stichting Hoek;
- Stichting De Brug;
- Verdihuis;
- GGD regio Den Bosch;
- Regiopolitie Brabant Noord, district ’s-Hertogenbosch, afdeling Zedenzaken en

Vreemdelingenzaken;
- Stichting Slachtofferhulp.



230 Mensenhandel; Eerste rapportage van de Nationaal Rapporteur

1 De instellingen uit Arnhem en Apeldoorn maken geen deel meer uit van het netwerk. 

Daarnaast zijn er contacten en afspraken over samenwerking en afstemming met:
- Regionale Instelling voor Maatschappelijk Werk Oss;
- GGD Brabant Noord-Oost;
- Stichting Vluchtelingenwerk ’s-Hertogenbosch;
- Stichting De Opbouw;
- GGZ Den Bosch;
- Internationale Organisatie voor Migratie (IOM).

Het Integratienetwerk West- en Midden-Brabant:
- Politie West- en Midden-Brabant;
- Stichting Valkenhorst;
- GGD West-Brabant, vestigingen Bergen op Zoom, Roosendaal en Breda;
- Stichting Slachtofferhulp West- en Midden-Brabant;
- Stichting De Opbouw.

Het integratienetwerk Friesland:
- STV;
- Stichting Blijf van mijn Lijf;
- Asja;
- De Wending;
- Hospitium de Blijenhof;
- Buro Slachtofferhulp;
- Stichting Hulp en Welzijn Leeuwarden;
- Regiopolitie Friesland;
- GGD Fryslân;
- Steunpunt Bestrijding Seksueel Geweld;
- Stichting Ambulante FIOM;
- Stichting De Opbouw.

Het integratienetwerk Gelderland (bij aanvang1):
- STV;
- Gelderse Stichting Tegen Vrouwenhandel;
- oorspronkelijk: De Paula (nu: Vrouwenopvang Hera);
- Algemeen Opvangcentrum Arnhem;
- Stichting Thuiszorg en Maatschappelijk Werk Betuwe;
- Crisisopvang Nijmegen;
- Stichting Blijf van mijn Lijf Nijmegen;
- NIM Instelling voor Maatschappelijk Werk Nijmegen/Rijk van Nijmegen en Land van

Maas en Waal;
- Buro Slachtofferhulp Nijmegen;
- Stichting Blijf van mijn Lijf Apeldoorn;
- Stichting Maatschappelijk Werk Apeldoorn;
- Buro Slachtofferhulp Apeldoorn;
- Politiekorps Gelderland-Midden;
- GGD Regio Arnhem;



bijlage 2; deelnemers aan de integratienetwerken 231

- Politiekorps Gelderland-Zuid;
- oorspronkelijk: De Cirkel (valt nu onder Vrouwenopvang Hera);
- Politiekorps Noord- en Oost-Gelderland;
- GGD Oost-Veluwe.



Colofon

Mensenhandel; Eerste rapportage van de Nationaal Rapporteur
Maart 2002; ISBN: 90-9015870-7

Bureau Nationaal Rapporteur Mensenhandel
Postbus 20301

2500 EH Den Haag
Nederland

Tel: 070-3704514
Fax: 070-3704537

Productie en druk: olf Legal Productions (WLP), Nijmegen

© Bureau NRM 2002


